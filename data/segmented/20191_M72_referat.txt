split;reason;text;value
0;;"Torsdag den 12. marts 2020 (D)

1";
44;Time;72. møde;Kl. 11:00
91;Time;"Dagsorden
1) Eventuelt: 1. behandling af lovforslag nr. L 133:
Forslag til lov om ændring af lov om foranstaltninger mod smitsom‐
me og andre overførbare sygdomme. (Udvidelse af foranstaltninger
til at forebygge og inddæmme smitte samt sikring af kapacitetsmæs‐
sige ressourcer m.v.).
Af sundheds- og ældreministeren (Magnus Heunicke).
(Fremsættelse 12.03.2020).";kl. 11.00
465;Time;;Kl. 11:00
500;title_name;":
Mødet er åbnet.";Henrik Dam Kristensen
527;Time;Samtykke til behandling;Kl. 11:00
586;title_name;":
Det punkt, som er opført som nr. 1 på dagsordenen, kan kun med
Tingets samtykke behandles i dette møde. Hvis ingen gør indsigelse,
betragter jeg samtykket som givet.
Det er givet.

Det eneste punkt på dagsordenen er:
1) 1. behandling af lovforslag nr. L 133:
Forslag til lov om ændring af lov om foranstaltninger mod
smitsomme og andre overførbare sygdomme. (Udvidelse af for‐
anstaltninger til at forebygge og inddæmme smitte samt sikring
af kapacitetsmæssige ressourcer m.v.).
Af sundheds- og ældreministeren (Magnus Heunicke).
(Fremsættelse 12.03.2020).";Henrik Dam Kristensen
1154;Time;Forhandling;Kl. 11:00
1201;title_name;":
Forhandlingen er åbnet. Hr. Rasmus Horn Langhoff, Socialdemokra‐
tiet.

(Ordfører)";Henrik Dam Kristensen
1310;name_party;":
Ingen kan længere være i tvivl om, at vi står i en meget alvorlig situ‐
ation. Vi skal gøre alt, hvad vi kan, for at komme så godt igennem
det som muligt, og det stiller naturligvis krav til os alle sammen – til
Folketinget, til myndighederne, til sundhedsvæsenet og ikke mindst
til, at vi alle sammen tænker os godt om og tænker på andre end bare
os selv. Vi kommer bedst igennem det her, når vi står sammen og
følger de råd, der kommer fra sundhedsmyndighederne.
De næste uger skal vi vise, hvad Danmark er, når Danmark er
bedst. Vi skal vise samfundssind, og vi skal vise solidaritet med
udsatte og sårbare. Vi skal også sende en varm tanke og al den
opbakning, vi kan, til de mennesker, som knokler for at få hjulene
til at køre rundt. Vi skal glæde os over og bakke op omkring vores
stærke sundhedsvæsen og ikke mindst vores sundheds- og omsorgs‐
personale. De yder altid en stor indsats, men i den her tid yder de
en ekstraordinær indsats. I den forbindelse finder jeg det også meget,
meget glædeligt, at alle Folketingets partier står sammen i den her
sag, og at hele processen op til den situation, vi står i i dag, har
bidraget konstruktivt til gavn for at håndtere den her situation og til
gavn for befolkningen. Så en stor tak herfra fra Socialdemokratiets
side til alle Folketingets partier.
Folketinget skal nu behandle et lovforslag, som bemyndiger
sundheds- og ældreministeren og i nogle tilfælde i samarbejde med
andre ministre til at udstede en række påbud og indføre en række
restriktioner. Det er påbud og restriktioner, som ikke nødvendigvis
tages i brug, men giver mulighed for, at de kan blive taget i brug.
Det kan være påbud om at lade sig undersøge af en sundhedsperson,
at lade sig indlægge på et sygehus, at afspærre et område, hvor en
farlig sygdom optræder – altså coronavirus – at regulere adgangen til
transportmidler, at regulere, hvor mange mennesker der må samles,
at give mulighed for at suspendere en række patientrettigheder, så
man altid kan prioritere de mennesker, der har størst behov for
hjælp, og på den måde være med til at redde menneskeliv, og til sidst
også at regulere adgangen til plejehjem og sygehuse.
Jeg skal ikke lægge skjul på, at flere af tiltagene i det her lov‐
forslag er ekstraordinære, men vi står også i en helt ekstraordinær
situation, og vi skal gøre alt, hvad vi kan, for at passe på hinanden
og for at begrænse smittespredningen. Som det fremgår af lovforsla‐
get, forudsættes det, at regler om forbud og restriktioner skal være
midlertidige, og at det ikke skal udstrækkes længere, end hvad der er
nødvendigt af hensyn til at forebygge og inddæmme udbredelsen af
en farlig sygdom her i landet.
Der er ingen tvivl om, at vores sundhedssystem i den kommende
tid kan blive presset, og derfor skal vi også være parat til at prioritere
i vores sundhedsvæsen, så vi prioriterer vores sundhedsressourcer
der, hvor der er det største behov, altså de akutte og livstruende
sygdomme, så vi sætter de mennesker, der har det største behov
og er mest udsatte, forrest i køen. Vi kommer ikke igennem det
her uden omkostninger, men vi må samtidig insistere på, at vi skal

2

Torsdag den 12. marts 2020 (L 133)

igennem det, og at vi skal igennem det sammen. Jeg ser frem til den
fremtidige behandling.";Rasmus Horn Langhoff
4577;Time;;Kl. 11:04
4612;title_name;":
Tak for det, og jeg vil gerne sige tak til medlemmerne for, at de
sørger for at holde afstand – det er betænksomt. Der er ikke nogen
korte bemærkninger, og derfor går vi videre til næste ordfører, som
er hr. Martin Geertsen, Venstre.";Henrik Dam Kristensen
4857;Time;(Ordfører);Kl. 11:04
4889;name_party;":
Tak for det. Som det desværre er gået op for os alle sammen, står
Danmark midt i en alvorlig og historisk ekstraordinær situation. Vi
har desværre set, at coronavirussen på meget kort tid har spredt sig
med en dramatisk hast. Danmark er nu det land med den største
procentuelle stigning i tilfælde af coronavirus. Der påhviler derfor
et enormt ansvar på dette Folketing for at tage situationen og den
udvikling meget, meget alvorligt. Hvis vi ikke tager drastiske skridt,
ja, så kan vi risikere at se ind i et overbelastet sundhedsvæsen, som
hurtigt vil nå sin kapacitetsgrænse.
Vi har nok alle sammen set grafen med de to kurver, som anskue‐
liggør, hvad der sker, hvis vi ikke gør noget. Og her er det selvsagt
særlig alvorligt, hvis kapacitetsgrænsen overskrides i forhold til de
dele af vores sundhedsvæsen, som sikrer, at mennesker holdes i live.
En fortsat smittespredning vil ydermere ikke blot ramme de menne‐
sker – og det er jo alvorligt nok – som rent faktisk har pådraget sig
coronavirus: nej, det risikerer også at ramme naboen til højre, som
måske lider af en kronisk sygdom, eller den svækkede ældre nabo til
venstre.
Med andre ord: Vi er alle sammen nødt til at udvise samfunds‐
sind. Vi skal fortsat tage vores forholdsregler i hverdagen, vaske og
spritte vores hænder, hoste i ærmet og holde afstand til hinanden og
især til vores syge og svækkede medborgere. Og alle de ting gælder
stadig væk, uanset hvad politikerne her på Christiansborg så måtte
vedtage. Vi må også sige klart, at der er tilstrækkelig med mad og
andre fornødenheder på lager i vores dagligvarekæder. Det her er en
sundhedskrise – det er ikke nogen fødevarekrise.
Men denne alvorlige situation kalder også på alvorstunge beslut‐
ninger her i Folketinget. Og det her lovforslag handler om at ændre
vores lovgivning i en periode, hvor vi har brug for ekstraordinære
tiltag og nye redskaber for at kunne håndtere denne trussel. Og der
er ikke nogen grund til at lægge skjul på, at der er tale om ekstraor‐
dinære tiltag. Venstre er enig i den generelle vurdering af, at den
nuværende lovgivning på en række områder ikke er tilstrækkelig,
når det gælder myndighedernes evne til at sikre forebyggelse og ind‐
dæmning af denne smitsomme sygdom. Og det skal vi selvfølgelig
sikre at vores lovgivning er.
Vi synes eksempelvis, at det er vigtigt, at der nu vil komme reelle
påbud i stedet for anbefalinger fra myndighedernes side om ikke
at holde større arrangementer. Det sikrer den nødvendige klarhed
for arrangørerne. Og vi er selvfølgelig meget enige i behovet for at
sikre, at vores sundhedsvæsen foretager de nødvendige valg, så vi
sikrer, at patienter med akutte og livstruende sygdomme prioriteres
først.
Danskernes hverdag kommer de kommende uger til at føles og
være meget anderledes. Vi vil i perioder have meget svært ved
at kende dagligdagen i vores land. Pasningsordninger, skoler og
uddannelsesinstitutioner lukker ned. Mange vil blive sendt hjem fra
arbejde, hvis de ikke allerede er det. Den kollektive transport vil
køre halvtomt rundt. Vi må ikke mødes mere end 100 mennesker ad
gangen. Og selvfølgelig vil mange virksomheder blive presset til det
yderste, hvor der i anden sammenhæng vil være behov for at tage
yderligere initiativer, der holder hånden under danskernes levebrød.

Det er afgørende, at vi lytter til og efterlever myndighedernes an‐
visninger. Vi har yderst kompetente myndigheder i dette land, og der
er en grund til at være dem og alle de medarbejdere – eksempelvis
i sundhedsvæsenet og ældreplejen, som vi ikke kan undvære – dybt
taknemlige for deres indsats.
Det her lovforslag er, når man dykker ned i det, meget, meget
vidtgående i forhold til de bemyndigelser, som foreslås overdraget til
sundhedsministeren. Derfor er det f.eks. afgørende, at det følges af
en solnedgangsklausul. Danmark skal så hurtigt, som det er muligt,
under skyldig hensyntagen til den almene sundhedstilstand og sund‐
hedsvæsenets kapacitet tilbage til hverdagen. Virksomhederne skal
op at køre igen. Vi skal tilbage på arbejde, og børnene skal tilbage i
daginstitution og skole.
Det er ydermere afgørende, at Folketingets partier får mulighed
for formelt at være med til at udmønte de konkrete hjemler og
bemyndigelser, som lovforslaget medfører. I sidste ende beror dette
lovforslag på regeringens vurdering af, hvilke initiativer som rege‐
ringen mener er nødvendige i den aktuelle situation. Det er regerin‐
gen, der har det fulde overblik og er kommet med sin indstilling. De
tiltag er Venstre selvfølgelig klar til at støtte i denne så alvorlige situ‐
ation. Venstre er klar til at tage ansvar og medvirke til, at Danmark
kommer så skånsomt igennem den kommende tid som overhovedet
muligt, og derfor bakker vi naturligvis op om lovforslaget.
Til allersidst skal jeg helt, helt formelt på vegne af Venstre anmo‐
de om, at lovforslaget bliver parallelt behandlet i Retsudvalget.";Martin Geertsen
9779;Time;;Kl. 11:10
9814;title_name;":
Tak. Der var ikke nogen korte bemærkninger, og derfor kan vi gå
videre til næste ordfører, som er fru Liselott Blixt, Dansk Folkeparti.";Henrik Dam Kristensen
9961;Time;(Ordfører);Kl. 11:11
9993;name_party;":
Vi har alle sammen fulgt med i udviklingen af virussen covid-19,
og vi har fulgt med i de lande, hvor den har nedlagt et ellers
velfungerende sundhedsvæsen. Det har været skræmmende at se
Norditalien, der normalt har et velfungerende sundhedsvæsen, der
kan sammenlignes med det danske, nu være sunket i knæ. WHO har
nu også vurderet virussen til at være en pandemi, og det vil sige,
at den er verdensomspændende og den vil ramme alle lande og vil
være grundlaget for, at hele samfund går i stå.
Dansk Folkeparti har i de sidste uger bedt om, at man kunne
tilbageholde rejsende, sætte folk i karantæne, også igennem tvang,
samt sørge for andre ordninger, men det har lovgivningen ikke givet
mulighed for, og derfor støtter vi i Dansk Folkeparti den hastelov,
som vi i dag skal behandle.
Vi vil naturligvis have en del spørgsmål i udvalgsbehandlingen,
men vi vil sammen med resten af udvalget arbejde sammen om at
sikre de nødvendige tiltag for, at vi sammen kan passe på de menne‐
sker, som vil få det allersværest. Med en smitte, der vokser så hurtigt
som den nuværende, vil vi se, at der kommer et voldsomt pres på
vores sundhedsvæsen. Vi vil komme til at se store personalegrupper
bukke under for sygdom, samt at der er flere, der skal undersøges af
læger, flere, der skal indlægges, og det vil have store konsekvenser
for vores sundhedsvæsen. Allerede nu med en smitte af lidt over
600 ser vi afdelinger aflyse ikkeakutte operationer. Afdelinger må gå
hjem i karantæne, og det er nogle af de ting, vi vil se meget mere af,
og derfor vil det berøre os alle sammen.
Det er vigtigt, at vi kan sikre, at vores sundhedsvæsen tager sig
af de mest akutte og dermed kunne udsætte nogle ikkeakutte ting,
og det kan ministeren med den her lovgivning. Man kan udsætte
behandlingsgarantien på de behandlinger, som ikke er akutte. Det
her handler om, at vi bruger den kapacitet, som vi har, på den mest
hensigtsmæssige måde.

Torsdag den 12. marts 2020 (L 133)

Jeg vil også her gøre opmærksom på de tilbud, som vi kan se
kommer ind – tilbud til sundhedsvæsenet, som man kan gøre brug
af. I dag så jeg sklerosehospitalerne gå ud at sige: Vi har en kapaci‐
tet. Vi har 160 medarbejdere. Vi står gerne til rådighed. Og det vil
jeg opfordre sundhedsministeren til at tage på sig. Vi bliver nødt til
at se på, hvordan vi kan klare de kapacitetsproblemer, der vil opstå
de næste par uger.
Men den her lov er jo meget mere end sundhed. Den her lov
giver også lovhjemmel til at påbyde personer, som formodes at være
smittet, at lade sig isolere, at kunne forbyde afholdelse af større
forsamlinger, arrangementer, begivenheder osv.
Den her lovgivning nævner også udlændingelovgivningen, hvor
der står beskrevet, hvad vi kan gøre, når eller hvis der kommer
asylansøgere ved grænsen. Lad det være sagt, at i Dansk Folkeparti
ønsker vi dem afvist ved grænsen, og ikke som der står, at de skal
isoleres og indkvarteres, og kun, hvis de modsætter sig det, kan man
afvise dem. Vi har brug for al vores kapacitet til de danskere, der
bliver syge, så vi ønsker, at der i lovgivningen står, at asylansøgere
selvfølgelig skal kunne afvises ved grænsen på grund af den sund‐
hedstilstand, vi har i øjeblikket.
Det er vidtgående beslutninger, som man med den her lovgivning
giver tilladelse til, og som vi faktisk lægger i hænderne på sundheds‐
ministeren. Normalt er det noget, vi i Dansk Folkeparti vil holde
os fra og være imod. Det er lovgivning, hvor man kan tvinge perso‐
ner til at blive vaccineret, til at afgive oplysninger om personlige
forhold, til at lade andre gå ind i deres hjem. Det er nogle af de ting,
som vi normalvis synes er de vigtigste rettigheder for mennesker i
Danmark, men i dag er det ikke normalvis. I dag skal vi beskytte de
mennesker, der er mest sårbare. Når jeg taler om dem, der er mest
sårbare, så handler det ikke kun om dem, der måske vil få smitten
og blive indlagt. Vi ved, at med et sundhedsvæsen i knæ vil det
blive sådan, at mange af de andre sygdomme måske ikke kan få den
samme indsats, som vi er vant til. Det er nogle af de ting, vi ser, når
vi kigger på, hvad der sker i Italien.
I Dansk Folkeparti ønsker vi også, at vi sikrer de svageste grup‐
per. Dem har jeg ikke rigtig hørt noget om endnu – dem, som ikke
har et hjem at være i, de hjemløse. De går rundt på gader og veje og
kan også være smittet. Der bliver vi nødt til at sikre, at de kan få et
ophold, måske på nogle af de hoteller, vi har, som mangler turister,
som vi også kan gøre brug af, hvis vi har kapacitetsproblemer andre
steder.
Vi beder om at indtænke alle muligheder, så alle kan få en tryg
dagligdag, at lette presset på sundhedspersonalet og sikre en behand‐
ling af dem, som bliver syge af coronavirusset. Tak.";Liselott Blixt
14706;Time;;Kl. 11:16
14741;title_name;":
Tak til fru Liselott Blixt. Der er ikke nogen korte bemærkninger, og
derfor er den næste ordfører hr. Stinus Lindgreen, Radikale Venstre.";Henrik Dam Kristensen
14890;Time;(Ordfører);Kl. 11:16
14924;name_party;":
Mange tak til formanden. Det lovforslag, som vi skal behandle her
i dag, er ekstraordinært, men det er også en ekstraordinær situation,
vi står midt i. Jeg har ligesom rigtig mange andre – ikke mindst
mine ordførerkolleger her i salen – fulgt udviklingen af coronasmitte
nøje, først i udlandet og nu også herhjemme i Danmark. Det er i den
forbindelse på sin plads at takke ministeren for de meget hyppige
opdateringer på området og for de meget hurtige svar, når jeg ganske
ofte har sendt spørgsmål af sted i den retning.
Jeg er også fortsat dybt taknemlig for den indsats, som vores
ekstremt dygtige og hårdtarbejdende medarbejdere i Sundhedsstyrel‐
sen, i Styrelsen for Patientsikkerhed og på Statens Serum Institut
har ydet i den her situation. Vi kan alle sammen være glade for den

3

høje ekspertise, vi har på området. Vi kommer også til at kræve
endnu mere af vores allerede hårdtarbejdende sundhedspersonale
i den kommende tid. De hyppige opdateringer fra myndighederne
om udviklingen og de gode argumenter for de nye tiltag har været
prisværdige.
Vi har fra start af bakket fuldt ud op om den tilgang, man har
haft, hvor man hele tiden har handlet proportionalt i forhold til den
situation, vi stod i. Men det har også fra starten af været klart, at
vi ikke kunne undgå en mere udbredt smitte i Danmark, og at det
ville blive nødvendigt med mere drastiske tiltag på et eller andet
tidspunkt – og det er så nu, og det er nødvendigt for at beskytte os
alle sammen.
Hastelovgivning er ikke noget, man skal tage let på: det kræver
helt særlige omstændigheder. I går var jeg i P1 med min ordfører‐
kollega fra Dansk Folkeparti fru Liselott Blixt. På det tidspunkt
havde vi allerede set en meget markant stigning fra dagen før – fra
260 smittede til nu 340 smittede. Nogle timer efter vi kom ud af
studiet, var det steget til over 500 smittede, og her til morgen har
vi så rundet 600 smittede. Det her er særlige omstændigheder, og
det kræver særlige indsatser. Det er en alvorlig situation, vi står i,
og hvis vi ikke handler, risikerer vi at presse vores sundhedsvæsen
i knæ. Lovforslaget vil have meget store konsekvenser for os alle
sammen, men hvis vi skal undgå en situation som den, vi har set i
andre lande, er det nødvendigt. Vi har set, hvad der sker, hvis man
ikke formår at dæmme op for smittespredningen. Det her er alvor.
Lovforslaget giver en række meget vidtrækkende beføjelser til
ministeren. Det kræver naturligvis den rette afvejning i forhold til
situationens alvor, og derfor er det afgørende, at loven har en ind‐
bygget slutdato – en solnedgangsklausul. Og det er også afgørende,
at vi sikrer os, at vi ikke er i strid med vores helt grundlovssikrede
rettigheder. Det skal vi nu have afklaret, inden vi stemmer forslaget
igennem her i salen.
Her til slut vil jeg gerne lige komme med en besked til dem,
der måtte se med hjemmefra. Det her er en alvorlig situation. Som
det fremgik af statsministerens pressemøde i går, er det nu, vi skal
stå sammen. Vi skal alle sammen tage det her alvorligt og lytte
til myndighederne, for sammen kan vi dæmme op for en epidemi.
Men vi skal ikke handle i panik. Tiden er til samfundssind, ikke til
hamstring. Vi står ikke midt i en forsyningskrise, så der er ingen
grund til at opbygge store lagre derhjemme. Vi har et velfungerende
kriseberedskab i Danmark, så når du går ned og køber ind, så køb
det, du har brug for. Så er der også til den næste i køen. Vis hensyn,
pas på jer selv, og pas på hinanden. Tak for ordet.";Stinus Lindgreen
18418;Time;;Kl. 11:20
18453;title_name;":
Tak til ordføreren. Der er ikke nogen korte bemærkninger. Derfor
kan vi gå videre til fru Kirsten Normann Andersen, SF.";Henrik Dam Kristensen
18584;Time;(Ordfører);Kl. 11:20
18626;name_party;":
En ekstraordinær alvorlig situation kræver også ekstraordinær alvor‐
lige tiltag. Derfor er det også rettidig omhu, at regeringen fremsætter
forslag, som betyder, at vi gør alt, hvad vi kan, for at forebygge
smitte med corona. Det har kolleger fra både den ene og den anden
side af Folketinget allerede rigtig fint redegjort for, og jeg glæder
mig rigtig meget over, at det er et samlet Folketing, der bakker
op om de her tiltag. Jeg vil også benytte lejligheden til at takke
sundheds- og ældreministeren og ikke mindst Sundhedsstyrelsen for
et usædvanlig stort arbejde i den seneste tid.
Corona er smitsom. Er du sund og rask, klarer du det helt sikkert,
men ældre og syge er i risiko, og med den eksplosive stigning i
antallet af smittede de sidste få dage er prognosen dybt alvorlig, og
kurven skal knækkes.

4

Torsdag den 12. marts 2020 (L 133)

Midt i alvoren skal vi dog også glæde os over, at netop et samlet
sundhedsvæsen gør det muligt at tilrettelægge en fælles overordnet
strategi, så et samlet sundhedsvæsen kan sikre, at vi kan håndtere en
alvorlig situation som nu. Jeg glæder mig også over den tillid, som
de danske borgere i den sammenhæng har vist Sundhedsstyrelsen.
Skønt det netop er i sådan en situation, at det vrimler med tvivlsom‐
me konspirationer har langt de fleste borgere udvist en særdeles
ansvarlig adfærd. Tak for det.
Sundhedsstyrelsen har fra starten tegnet de to kurver, som viser,
hvad vi er oppe imod. Her er det ene et scenarie, hvor mange bliver
smittet på en gang, og hvor mange får brug for sygehusenes kapaci‐
tet på samme tid. Den situation er særdeles alvorlig, fordi det vil
presse sundhedsvæsenet ud over en grænse, som vil betyde, at færre
kommer helskindet igennem sygdom. Målet har hele tiden været, at
hvis mange skal blive syge, skal det ske i et tempo, som sikrer, at
sundhedsvæsenet kan følge med. Derfor skal kurven knækkes.
Det er derfor, at regeringen nu tager drastiske metoder i brug,
hvor alle offentligt ansatte, som kan blive hjemme, skal blive hjem‐
me, og hvor kun de livsvigtige offentlige funktioner holdes i normal
drift i de næste 14 dage.
Men der er også tiltag, hvor vi forbyder unødvendig forsamling,
tvungne undersøgelser, karantæne og lignende. Det forudsætter sær‐
lig lovgivning, hvis vi skal sikre myndighederne beføjelser til at på‐
byde, at alle overholder de nye regler. Konkret flytter man beføjelser
i epidemiloven, så sundhedsministeren kan udstede nødvendige be‐
kendtgørelser – i nogle tilfælde sammen med andre ressortministre,
f.eks. transportministeren og justitsministeren.
Det betyder helt konkret, at vi i en periode frem til den 1. marts
2021 giver sundheds- og ældreministeren beføjelser, så vi kan påby‐
de lukning af aktiviteter, hvor forsamlinger øger risikoen for smitte,
og hvor vi kan påbyde den enkelte borger den nødvendige karantæ‐
ne, hvis man er i risiko for smitte med corona. Loven gælder således
ikke for tid og evighed, men indtil videre i 1 år.
Det her er alvorligt, og jeg forstår godt, hvis der er nogle, der
tænker, at det er skræmmende – især børnene, som ikke kan kom‐
me i skole og daginstitution, kan have brug for en forklaring. Den
rigtige forklaring er, at især de af os, som er sunde og raske, er
potentielle smittebærere og derfor risikerer at smitte andre, som ikke
er så raske som os. Og lukningen af skolen kan forebygge, at vi
smitter hinanden. Børnene hjælper derfor os alle sammen, når vi alle
sammen står sammen om at bekæmpe corona ved at undlade at være
sammen.
Midt i alvoren skal vi også glæde os over ansatte i sundhedssek‐
toren, som rykker sammen og trækker på den nødvendige samme
hammel, som skal hjælpe os igennem den her situation. Sundheds‐
personalet er afgørende vigtig for beredskabet: I er eksperterne, når
det gælder om at tage vare på os alle sammen, så vi kommer helskin‐
det igennem, hvis vi bliver syge, og I skal vide, at vi vil gøre alt,
hvad der står i vores magt, for at hjælpe jer, så I får den hjælp, I har
brug for, så I kan prioritere de vigtige opgaver nu. Det betyder også,
at ikkeakutte behandlinger kan udskydes, fordi vi sammen prioriterer
plads til de akutte opgaver. Til os alle sammen: Pas særlig godt på
dem, hold afstand til dem, hvis du er en potentiel smittebærer.
På vegne af SF skal jeg takke for tilliden og opbakningen til den
særlige indsats. Vi skal knække kurven, og vi gør det kun, hvis vi
alle sammen respekterer de nye restriktioner og står sammen ved at
undgå at være sammen. Tak for ordet.";Kirsten Normann Andersen
23107;Time;;Kl. 11:25
23142;title_name;":
Tak til ordføreren. Der er ingen korte bemærkninger. Derfor går vi
videre til hr. Peder Hvelplund, Enhedslisten.";Henrik Dam Kristensen
23267;Time;(Ordfører);Kl. 11:25
23300;name_party;":
Tak for det, formand. Jeg vil gerne starte med at sende en stor tak
til vores dygtige og dedikerede pleje- og sundhedspersonale. I er i
hverdagen velfærdens helte. Vi har altid brug for jer og jeres indsats
til at passe på vores nærmeste, vores børn, vores ældre og plejekræ‐
vende, vores mest udsatte borgere – borgere, der ikke kan klare sig
selv uden jeres hjælp. I er altid rygraden i vores velfærdssamfund.
Man præcis i de her dage er jeres indsats endnu vigtigere og mere
vital end nogen sinde. I er med til at sikre, at vi har et offentligt
og velfungerende sundhedsvæsen, hvor det er sundhedsfaglige vur‐
deringer, der afgør, hvem der har mest brug for hjælpen. Derfor skal
der lyde en kæmpestor tak til jer, og jeg håber, at jeres indsats vil
blive påskønnet. For det er en ekstremt alvorlig situation, vi står i.
Det afspejles også i det lovforslag, vi førstebehandler her i dag.
Det er nogle meget vidtrækkende beføjelser, vi overdrager til
sundheds- og ældreministeren. Bl.a. begrænser vi forsamlingsfrihe‐
den og giver mulighed for at begrænse bevægelsesfriheden. Vi gør
det muligt at indskrænke frihedsrettighederne for borgere, der er
formodet smittede, hvor det vil være op til myndighederne at afgøre,
hvem der er formodet smittet. Det er vores klare forventning, at der
selvfølgelig vil være mulighed for domstolsprøvelse af en afgørelse.
Det er ret indgribende begrænsninger af frihedsrettighederne.
Det er sjældent, at vi i Folketinget ser os nødsaget til at udvise
så stor tillid til regeringsmagten. Det er klart, at det er bekymrende,
når der overdrages så store beføjelser til at indskrænke frihedsrettig‐
hederne til den udøvende magt, reelt uden kontrol for Folketinget.
Det er Enhedslistens vigtigste opgave at sikre, at det ikke går for
vidt.
Derfor er der to ting, det er vigtigt for os at få afklaret, før vi kan
give vores endelige tilslutning til lovforslaget. For det første er det
helt afgørende, at der stadig vil være en efterfølgende domstolskon‐
trol, selv om politiet bemyndiges til eksempelvis at gå ind i en bolig
uden retskendelse – fuldstændig som vi kender det fra andre indgreb
i frihedsrettighederne, når der er mistanke om kriminalitet. Det fik
vi tilkendegivelse om i går fra Sundhedsministeriet, men vi kan ikke
se det fremgå klart af lovforslaget. Det vil vi derfor have afklaret
gennem nogle spørgsmål i udvalgsbehandlingen.
For det andet er det utrolig vigtigt, at lovgivningen her er behæf‐
tet med en solnedgangsklausul. Det er fundamentalt. Vi mener dog,
at et år er meget lang tid, og vi vil derfor foreslå, at vi samtidig
indsætter en revisionsbestemmelse hver tredje måned, så Folketinget
løbende kan forholde sig til behovet og ikke mindst til, hvordan
regeringen har anvendt beføjelserne i praksis. De to ting vil vi tage
op i udvalgsbehandlingen inden andenbehandlingen, og vi håber på
en afklaring og en eventuel tilslutning til ændringsforslag.
Men det er en særlig situation, vi står i. Vi risikerer et pludseligt
og stort udbrud af et virus, vi ikke har mulighed for at vaccinere
imod endnu. Det kan have store og dramatiske konsekvenser, især
for vores mest sårbare og udsatte grupper i samfundet. Derfor er det
helt nødvendigt, at vi alle gør en indsats for at forhindre smitten i at
sprede sig, både som individer og samfundsborgere, men også som
samfund. Både Sundhedsstyrelsen, Styrelsen for Patientsikkerhed
og Statens Serum Institut har gjort en kæmpestor indsats dag og
nat for at følge udviklingen både internationalt og i Danmark. De
har bidraget med kompetent og valid sundhedsfaglig rådgivning til
ministeriet, som har holdt et højt informationsniveau til Folketinget
– en stor tak for det til både ministeriet og styrelser.
Det er klart, at når den sundhedsfaglige vurdering er, at det er
nødvendigt med de her indgreb, må vi som politikere også lytte
efter. Vi har fuld tillid til den sundhedsfaglige vurdering og må også
handle derefter. Derfor vil jeg også gerne benytte lejligheden til at
rose regeringen i almindelighed og statsministeren og sundheds- og

Torsdag den 12. marts 2020 (L 133)

ældreministeren i særdeleshed for håndteringen af situationen. Der
er blevet holdt et højt informationsniveau, og kommunikationen har
ikke efterladt nogen tvivl om, at situationen skal tages dybt alvorligt,
men at den bliver kontrolleret, og at der ikke er nogen grund til
panik eller hamstring.
Afslutningsvis vil jeg gerne opfordre til, at vi allesammen udviser
sammenhold og solidaritet, både her i Folketinget, men også som
samfundsborgere generelt. Lige nu har vi som samfund én altover‐
skyggende opgave: Vi skal gøre alt, hvad vi kan, for at sikre, at så
få som muligt af vores udsatte og svækkede grupper bliver ramt af
coronavirus. Det vil kræve en indsats af os alle sammen, men det er
nu, vi skal vise vores værd som samfund. Derfor vil jeg opfordre til
at udvise omtanke, empati og solidaritet – lytte til myndighedernes
anbefalinger, tænke over, hvor du kan gøre en positiv indsats for di‐
ne og de af dine medborgere, der har brug for det. Udvis solidaritet!";Peder Hvelplund
28360;Time;;Kl. 11:30
28395;title_name;":
Tak til ordføreren. Der er ikke nogen korte bemærkninger, og derfor
kan vi gå videre til hr. Per Larsen, Det Konservative Folkeparti.";Henrik Dam Kristensen
28540;Time;(Ordfører);Kl. 11:30
28568;name_party;":
Tak for det. Inden jeg starter min ordførertale, vil jeg gerne takke
både statsministeren og sundhedsministeren for deres store arbejde
i disse dage. Vi skal i øjeblikket lægge partipolitik på hylden, og
derfor skal der lyde en klar opbakning til regeringens arbejde fra
vores side.
Det er en helt ekstraordinært alvorlig situation, vi står i. WHO
har jo dømt pandemi, altså en verdensomspændende epidemi, og vi
er i Danmark ramt af covid-19 i et omfang, som kræver handling. De
tiltag, myndighederne har iværksat, rækker ikke længere, og derfor
skal der flere og nye virkemidler til. Intet er mere vigtigt end folks
helbred og sundhed, og derfor skal vi gøre alt, hvad vi kan, for at
udskyde smittespredning af coronavirus længst muligt. Nyeste tal for
smitten i Danmark er 615, og vi ved, at det tal vil vokse voldsomt.
Hvis for mange smittes for hurtigt, risikerer vi, at kapaciteten i
vores sundhedsvæsen ikke rækker. Den situation skal vi selvfølgelig
undgå. Vi hører fra Italien, at man triagerer, altså sorterer i patienter‐
ne, og at læger beretter om, at det er ligesom i en krigssituation,
hvor der sorteres hårdt blandt patienterne. Vi skal med andre ord
udstrække smitteperioden, så sundhedsvæsenet i Danmark kan følge
med til at behandle de patienter, som kræver intensiv behandling.
Det er jo voldsomme tiltag, lovforslaget indeholder, og Sund‐
heds- og Ældreministeriet får vide beføjelser, når de regionale epide‐
mikommissioner overflyttes til ministeriet. Jeg håber bestemt ikke,
det bliver nødvendigt med tvangsvaccination eller tvangsbehandling
og ej heller jo, at politiet skal inddrages i større omfang, men det
gives der jo dybest set beføjelse til. Den nye hastelov indeholder på
den måde altså en række muligheder, som vi jo normalt tager afstand
fra, og som grundloven beskytter os mod, men i den givne situation
støtter vi alle tiltag, som kan minimere konsekvenserne af covid-19,
både for den enkelte, for folkesundheden og for hele landet.
Vigtigst er folks sundhed, men der kommer jo også en stor øko‐
nomisk regning. Danske Bank spår i dag, at der ikke kommer vækst i
Danmark i år, overhovedet. Nogle vil miste deres job. Virksomheder
vil gå bankerot, og vi får færre penge til mange af de ting, som vi
ellers finder det fornuftigt at investere i. Men både når det gælder
sundheden, men også når det gælder væksten og økonomien, så
påhviler det os alle her i Folketinget at stå sammen og træffe de
nødvendige beslutninger.
Jeg ser frem til udvalgsbehandlingen af lovforslaget, hvor vi kan
drøfte detaljerne.

5";Per Larsen
31122;Time;;Kl. 11:34
31157;title_name;":
Tak til ordføreren, og der er ikke nogen korte bemærkninger. Derfor
er det nu fru Pernille Vermund, Nye Borgerlige.";Henrik Dam Kristensen
31284;Time;(Ordfører);Kl. 11:34
31318;name_party;":
Tak for ordet. For Nye Borgerlige har det i den her krise altafgøren‐
de betydning, at vi som danskere viser, at vi kan passe på hinanden.
Det er i situationer som denne, at fællesskabet skal stå sin prøve, at
vores borgerlige solidaritet, som binder os sammen som folk, viser
sin værdi. Nye Borgerlige bakker derfor utvetydigt op om regerin‐
gens strategi til at få bugt med smittespredningen. Især hensynet til
de syge og til de ældre tilsiger, at vi gør alt for at undgå, at sund‐
hedssystemet bliver overbelastet, og som jeg har forstået regeringens
strategi, er det også her, regeringen har sit fokus.
Det lovforslag, som vi hastebehandler i dag, er på mange områ‐
der vidtgående og indgribende – mere vidtgående og mere indgri‐
bende, end man som borgerlig politiker synes godt om. Men vi
anerkender i Nye Borgerlige, at det er nødvendigt. For os er det
dog vigtigt, at når politikerne griber ind i borgernes frihed, så sker
det afmålt efter nødvendighed, og det afvikles igen, så snart det er
muligt.
Der er indskrevet en solnedgangsklausul i loven på et år, men
i lyset af lovens særdeles vidtgående og indgribende karakter vil
Nye Borgerlige foreslå, som det også er foreslået af andre partier,
at perioden i solnedgangsklausulen bliver kortere, og at vi senest
et halvt år efter lovens ikrafttræden tager den op til ny behandling
her i Folketingssalen. Hvis coronasmitten til efteråret vender tilbage
med fornyet styrke, vil vi have mulighed for at forlænge lovens
gyldighed, men vi vil også have mulighed for at justere lovgivningen
med de erfaringer, som vi nu i de kommende uger og måneder
drager.
Lovforslagets § 27 om ophævelse af statens erstatningspligt,
bortset fra ved ekspropriation, giver os anledning til bekymring.
Denne krise vil utvivlsomt komme til at koste. Danmarks samlede
velstand vil blive mindre, når vi rammes af et voldsomt stød udefra
og samtidig må tage drastiske forholdsregler inden for landets græn‐
ser, der bremser handel, produktion og service. Nogle danskere vil
blive ramt hårdere end andre. Nogle vil miste deres arbejde. Nogle
vil gå konkurs med deres virksomhed. Vi vil alle sammen blive
fattigere, end vi er i dag, men ikke alle sammen lige meget.
Lovforslagets § 27 ophæver de facto erstatningspligten over for
private virksomheder, der lider tab som følge af regeringens indgreb,
og dermed risikerer vi at efterlade de private lønmodtagere på perro‐
nen. Det mener vi ikke er en retfærdig fordeling af byrder og risiko.
Det er det private erhvervsliv, der er rygraden i det danske samfund.
Det er der, værdierne skabes. At pålægge det private både byrden
og risikoen uden mulighed for at få erstatning finder vi hverken
hensigtsmæssigt eller rimeligt. Vi vil derfor opfordre regeringen til
at lægge en samlet økonomisk plan frem, som vil sikre, at byrder og
risici fordeles rimeligt, at produktion og beskæftigelse fastholdes, og
at regningen ikke skubbes videre til vores børn og børnebørn.
Endelig virker § 5, stk. 2 og 3, ved læsningen som et voldsomt
indgreb i den personlige frihed. Nye Borgerlige vil her foreslå, at
loven suppleres med krav om efterfølgende retfærdiggørelse ved en
dommerkendelse, som det også er foreslået tidligere i dag af bl.a.
Enhedslisten.
Med disse bemærkninger, som vi vil tage med i det videre ud‐
valgsarbejde, bakker Nye Borgerlige naturligvis op om lovforslaget.

6

Torsdag den 12. marts 2020 (L 133)";Pernille Vermund
34719;Time;;Kl. 11:38
34754;title_name;":
Tak til ordføreren. Der er ingen korte bemærkninger, og så er det hr.
Henrik Dahl, Liberal Alliance.";Henrik Dam Kristensen
34866;Time;(Ordfører);Kl. 11:38
34895;name_party;":
Tak for det. Med lovforslag L 133 foreslår regeringen, at sundhedsog ældreministeren får udvidet sine beføjelser i betydelig grad. Bag‐
grunden er jo selvfølgelig det her udbrud af corona, som WHO har
klassificeret som en pandemi. Vi støtter lovforslaget.
Det er korrekt, at det udvider ministerens og dermed statsmag‐
tens beføjelser voldsomt. Det skal holdes op imod, at en hurtig og
effektiv reaktion, hvor man lukker samfundslivet eller de sektorer
af samfundslivet ned, hvor der er mange mennesker, som er samlet
på et begrænset areal, er afgørende for at få epidemien under kon‐
trol. Det viser erfaringerne fra de lande, som har klaret epidemien
forholdsvis godt: Japan, Singapore og paradoksalt nok Kina uden for
Hubeiprovinsen, hvor sygdommen oprindelig opstod. Derfor giver
det god mening.
Vi er glade for, at de udvidede beføjelser er afbalanceret af en
solnedgangsklausul, som træder i kraft den 1. marts 2021, for så
rammer vi balancen med, hvad der er på spil. 80 pct. af dem, der
smittes med corona, får ingen eller kun milde symptomer. 15 pct.
får symptomer, der kræver behandling, og ca. 5 pct. får symptomer,
der kræver intensiv behandling. Derfor er det klart, at jo mindre et
tal de 5 pct. skal beregnes ud fra, jo bedre er det. Det er det for det
enkelte menneske, det er det for samfundet, og det er det for vores
sundhedsvæsen. Så derfor er balancen i lovforslag L 133 fundet og
er på sin plads.
Ligesom de øvrige ordførere vil jeg også takke regeringen og
ministeren og ikke mindst de mange virkelig dygtige og meget hårdt
arbejdende mennesker, som tjener inden for ministerens område, for
den store indsats, der bliver gjort. Det er fremragende, og det er
noget, som der er rigtig mange der lægger mærke til.
Det er jo ikke alle begivenheder, som medierne omtaler som
skelsættende, der faktisk er skelsættende. Men jeg tror, at coronapan‐
demien har afsløret rigtig mange ting om vores samfund, hvem vi er
som mennesker og som befolkning: hvad det er for nogle værdier,
der holder det danske samfund sammen: en hel del om, hvordan
vores økonomi fungerer: og faktisk også en hel del om, hvordan
verden faktisk fungerer i vore dage. Det tror jeg vil give stof til rigtig
meget eftertanke og rigtig mange samtaler, både her i huset og ude i
samfundet i årene, der kommer.
Jeg tror, at her og nu er det vigtigt at huske på kejser Augustus'
motto, som var: Festina lente, altså skynd dig langsomt. Det kan man
jo udlægge, som at det både er vigtigt, at man handler beslutsomt,
og at man handler besindigt. Det gør langt de fleste heldigvis som
noget helt selvfølgeligt. Jeg har brugt årtier af mit liv på at lave
fokusgrupper, før jeg blev politiker, og det, jeg tager med fra de
mange år, er, at langt, langt de fleste mennesker i det her land er
utrolig fornuftige. Derfor vil jeg glæde mig over det, og så vil jeg
tilslutte mig det, der er sagt om hamstring og panik allerede, uden at
lægge noget til det og bare forbigå det i beskæmmet tavshed. Tak for
ordet.";Henrik Dahl
37890;Time;;Kl. 11:42
37925;title_name;":
Tak til ordføreren. Der er ingen korte bemærkninger. Derfor er det
nu hr. Simon Emil Ammitzbøll-Bille som privatist, som får ordet.
Værsgo.";Henrik Dam Kristensen
38077;Time;(Privatist);Kl. 11:43
38124;name_party;":
Danmark står over for en af de største udfordringer i nyere tid, efter
at vi er blevet ramt af et stort antal, der er coronavirusinficerede.
Jeg synes, der er god grund til at lægge ud med at takke regeringen
– statsministeren, sundhedsministeren – for den håndtering, der har
været, og takke vores dygtige sundhedspersonale med direktøren
for Sundhedsstyrelsen i spidsen for at informere, men også for den
måde, hvorpå personalet på sygehusene sørger for at lave en profes‐
sionel indsats.
Den lovgivning, vi står med her, er jo bare første del af den mest
indgribende lovgivning i danmarkshistorien siden besættelsen, når
det gælder den personlige frihed. Det er det historiske perspektiv,
vi taler om. Det pålægger selvfølgelig os, som er medlemmer af
Folketinget, et helt særligt ansvar.
Jeg synes, det er meget fornuftigt, at man tager udgangspunkt
i, at vi står over for en situation, hvor mange vil blive smittet, en
del også vil dø, mange vil blive alvorligt syge, mange vil kende
nogle, der vil dø. Derfor er det en meget alvorlig situation. Der vil
være et kapacitetspres på vores sundhedsvæsen, hvis vi ikke gør
det godt nok, og det vil der sandsynligvis komme alligevel. Det får
altså store menneskelige konsekvenser for rigtig mange. Det er ikke
kun i forhold til sygdom og død, men også i forhold til at der er
mange, der risikerer at komme i den situation, at det påvirker deres
økonomi. Det er sådan, at det vil påvirke arbejdsmarkedet, at det
vil påvirke erhvervslivet, og at det vil påvirke de allermest udsatte
grupper i vores samfund.
Så det er klart, at det er noget, vi må tage alvorligt, og derfor er
det også sådan, at vi skulder ved skulder, selv om vi ikke står for tæt,
sørger for at bakke op om, at der bliver grebet ind resolut og bliver
grebet ind nu. Det kan jeg også kun bakke op om.
Jeg glæder mig da over, at flere af mine kolleger også har nævnt,
at vi, når vi nu i de kommende timer behandler det her lovforslag,
skal se nærmere på de retssikkerhedsmæssige aspekter i det. Jeg
synes, det er vigtigt, at der bliver kigget på det element, at man kan
bryde boligens ukrænkelighed, og at man ikke skal sørge for, at der
er en bagudrettet retskendelse. Det kunne jo være et initiativ, man
kunne tage. Det er noget, vi har gjort tidligere på forsvarsområdet,
da vi for nogle år siden skulle se på det, hvor en anden regering
gerne ville gøre det uden en retskendelse, men hvor vi alligevel fandt
en mindelig løsning.
Der er også andre steder, hvor jeg synes, at kanterne måske lige
kunne skæres til, men det glæder jeg mig til at kunne arbejde med,
især hvis man efterkommer Venstres ønske om at tage en parallel
behandling i Retsudvalget her i den kommende tid, hvilket jeg håber
at alle selvfølgelig bakker op om.
Derudover er der hele det økonomiske spørgsmål. Jeg synes,
at den måde, man har sørget for at behandle medarbejderne i den
offentlige sektor på, er meget flot, og jeg er helt sikker på, at alle
er meget opmærksomme på, at det jo ikke kun er medarbejderne
i den offentlige sektor, der bliver påvirket af det her, men også
medarbejderne i den private sektor og ejerne af virksomhederne
i den private sektor. Her tænker jeg især på mindre selvstændige
erhvervsdrivende, som kan komme i en situation med meget hårde
økonomiske vilkår.
Jeg synes også, som flere har sagt, at vi i en sag som denne
skal lægge højre og venstre lidt til side. Derfor synes jeg også, det
er på sin plads, at jeg, som ser mig selv som til højre for midten,
ikke kun tænker på dem i den private sektor og heller ikke kun på
dem i den offentlige sektor, som regeringen så flot har taget hånd
om. Vi skal selvfølgelig også, hvis det her har et længere perspektiv,
se på, hvordan vi kan forholde os til de mennesker, som er uden
for arbejdsmarkedet, og som er arbejdsløse, så de ikke pludselig

Torsdag den 12. marts 2020 (L 133)

bliver ofre økonomisk set, fordi der er nogle rigide regler, som de
skal følge, men som pludselig ikke rigtig kan lade sig gøre i den
situation, vi er i. Så vi skal vise fælles samfundssind for alle dele af
samfundet.
Tak til regeringen for den store indsats, tak for, at man gør noget.
Jeg vil have fokus på retssikkerheden, og så glæder jeg mig til,
at vi også skal diskutere det økonomiske perspektiv, og det bliver
nødvendigt, for det bliver et hårdt økonomisk svirp, vi alle sammen
får af coronavirus, hvad enten vi forestiller os det eller ej.";Simon Emil Ammitzbøll-Bille
42532;Time;;Kl. 11:47
42567;title_name;":
Tak til ordføreren. Der er ingen korte bemærkninger. Derfor er det så
nu sundheds- og ældreministeren.";Henrik Dam Kristensen
42681;Time;"Sundheds- og ældreministeren (Magnus Heunicke):
Tak for det, og først mange tak for den positive modtagelse, lovfor‐
slaget har mødt her i Folketinget, og også tak for ordene om regerin‐
gens arbejde. Den opbakning er ikke nogen selvfølge. Det er jeg
meget bevidst om, det er regeringen meget bevidst om, og også at
den opbakning forpligter. Også tak for forståelsen for, at lovforslaget
hastebehandles. Det er vores alle sammens – regeringens, Folketin‐
gets, Danmarks – altoverskyggende hovedprioritet at inddæmme og
afbøde de alvorlige konsekvenser af spredningen af covid-19 i det
danske samfund mest muligt.
For spredningen af virus skal tages alvorligt. Det er derfor et
vigtigt, presserende, omfattende og vidtgående forslag, vi behandler
her i dag. Grundlæggende handler det om, at vi skal sikre, at myn‐
dighederne har de nødvendige redskaber til at håndtere den aktuelle
trussel og de trusler, vi står og kigger ind i – som forhåbentlig ikke
vil, men som kan vise sig for os – fra coronavirussens udbredelse. Vi
skal sikre, at samfundet er rustet til at kunne håndtere det pres, der
kommer, når der kommer flere smittede, for det er helt sikkert, at der
gør det. Hvor hurtigt og hvor mange er det, vi afgør bl.a. i dag, og
det gælder på alle områder i samfundet. Det gælder i sygehusvæse‐
net, det gælder i socialvæsenet og på alle andre områder, hvor det
offentlige leverer service og ydelser til borgerne.
Myndighederne og alle vores medarbejdere i kontorerne, på gul‐
vet, hos borgerne, i toppen af styrelserne, alle steder, udfører i dag
et kæmpe arbejde, et prisværdigt arbejde, foreløbig med inddæmning
og smitteopsporing og nu også med afbødning. Ikke desto mindre
har den aktuelle trussel fra coronavirus vist, at den nuværende lov‐
givning på en række områder ikke er tilstrækkelig for at sikre myn‐
dighedernes handlemuligheder, og det er derfor, at der nu er brug for
ekstra værktøjer, og at lovgivningen gøres mere fleksibel.
Regeringen foreslår derfor bl.a., at det bliver muligt at påbyde
personer, som formodes at kunne være smittet, at lade sig isolere –
altså at påbyde det. Vi finder det også nødvendigt i videre omfang
end i dag at kunne forbyde afholdelse af større forsamlinger og
arrangementer og forbyde adgang til eller lægge restriktioner på
transportmidler. Vi lægger op til, at der indføres øgede opsporings‐
muligheder for myndighederne, bl.a. ved at give mulighed for at
fastsætte regler om oplysningsforpligtelser til mennesker, som er
smittet, og hvor opsporing vil være afgørende.
Herudover foreslår regeringen, at det bliver muligt at fastsætte
regler om, at rettigheder for borgere og forpligtelser for myndighe‐
der kan fraviges i en midlertidig periode. Det gør vi for at sikre, at
vores sygehuse og vores plejesektor kan prioritere ressourcerne. Det
skal sikres, at der er kapacitet til behandling og pleje af personer
med akutte og livstruende sygdomme. Det gælder selvfølgelig også
de borgere, der måtte blive alvorligt syge efter at være blevet smittet
med coronavirus. Men det gælder ligeledes alle andre borgere, der
har akutte og livstruende sygdomme. Det, vi taler om, er, at det kan

7

blive aktuelt at begrænse retten til hurtig udredning, retten til frit
sygehusvalg eller retten til forebyggende hjemmebesøg.
Som flere ordførere har været inde på, er det her vidtgående,
og det er også derfor, at der i forslaget her er et forslag om at
indsætte en ophørsklausul – det er det, som bliver kaldt en solned‐
gangsklausul – så det her lovforslag automatisk ophæves om under 1
år, nemlig pr. 1. marts 2021.
Lovforslaget giver jo altså mulighed for, at sundhedsministeren
kan komme med en række bekendtgørelser. Hvad angår nogle af
dem, vil det være nødvendigt at gøre noget allerede nu og sætte
noget i gang allerede nu: hvad angår en række af dem, vil det ikke
være nødvendigt at gøre noget nu og forhåbentlig ikke blive nødven‐
digt, men de vil kunne sættes i værk med kort varsel, alt efter hvad
sundhedsmyndighederne anbefaler, alt efter hvordan udviklingen vil
gå. For hver eneste af de bekendtgørelser vil det også være muligt at
indføre solnedgangsklausuler, altså det samme som i lovforslaget, og
det vil være muligt at lave en langt kortere tidsbegrænsning på be‐
kendtgørelserne, så de automatisk ophører på et tidligere tidspunkt,
end selve loven udløber, således at vi kun fastsætter de foranstaltnin‐
ger, der er nødvendige for at håndtere de konkrete situationer, vi står
over for. Derudover foreslås det, at lovforslaget træder i kraft ved
bekendtgørelse i Lovtidende.
Det var ordene til Folketinget, og jeg vil også lige sige ganske få
ord til befolkningen. Jeg ved godt, at der har været nogle historier
omkring noget hamstring, og hamstring er selvfølgelig uklogt. Helt
generelt, helt overordnet er der grund til at sige tak til befolkningen
for at tage et kæmpestort ansvar for sig selv og for hinanden i den
her tid. Vi må stå sammen netop ved ikke at være sammen fysisk,
men vi kommer kun igennem det her med omtanke og ved at holde
hovedet koldt, også i situationer, hvor man kan blive nervøs og det
kan være svært hele tiden at orientere sig efter sundhedsmyndighe‐
dernes råd og vejledning. Tak for det. Tak for ordet.";Kl. 11:48
47889;Time;;Kl. 11:53
47924;title_name;":
Der er en enkelt kort bemærkning til fru Pernille Vermund.";Henrik Dam Kristensen
47994;Time;;Kl. 11:53
48017;name_party;":
Tak for ordet, og tak for en grundig gennemgang, og tak til regerin‐
gen for at tage det her så alvorligt. Jeg har et enkelt spørgsmål om‐
kring det økonomiske, som jeg også var inde på i min ordførertale.
Borgerne har ret til erstatning fra staten for indgreb, der volder tab,
efter den nuværende epidemilovs § 27. I den nuværende lovgivning
efterlades der ikke nogen tvivl om, at de tab, som borgerne lider, får
de en erstatning for. Efter hasteloven mister borgerne deres ret til
erstatning fra staten, medmindre der altså er tale om ekspropriation i
grundlovens forstand.
Vil ministeren redegøre for, hvordan grænsen efter lovforslaget
skal tegnes mellem tilfælde, hvor borgerne har ret og ikke har ret til
erstatning? Vil de virksomheder, som efter den gamle § 27 kunne få
erstatning, kunne regne med, at de også bliver kompenseret i samme
omfang ved ekspropriation? Eller handler § 27 i realiteten om, at
udgifterne skal lægges på det private erhvervsliv i dag frem for hos
staten, som det var med den gamle lovgivning?";Pernille Vermund
49054;Time;;Kl. 11:55
49089;title_name;":
Ministeren.";Henrik Dam Kristensen
49112;Time;"Sundheds- og ældreministeren (Magnus Heunicke):
Der er ikke nogen, der kan love, at nogen kommer smertefrit igen‐
nem det her, og det gælder også arrangører, men hvad angår det
her lovforslag, er beskrivelserne om ekspropriation i grundlovens §

8

Torsdag den 12. marts 2020 (FM )

73 jo fuldstændig uforandrede, og det vil sige, at i sidste ende vil
spørgsmålet om, hvorvidt et indgreb er ekspropriationsmæssigt, være
noget, som man kan indbringe for domstolene. Det er jo noget, som
vil kunne indbringes for domstolene.
Men sideløbende med det her er regeringen jo, som det også er
blevet nævnt, ved mine ministerkolleger i dialog med erhvervslivet
om kompensationsordninger, og det gælder forskellige dele af er‐
hvervslivet. Det gælder også arrangører og andre, som vil blive ramt
af aflysninger på grund af påbud. Så vil jeg ellers også anbefale, at
vi leverer noget skriftligt materiale, som kan indgå, eventuelt i en
betænkning eller andet, i forhold til lovbehandlingen i dag.";Kl. 11:55
50110;Time;;Kl. 11:56
50145;title_name;":
Fru Pernille Vermund.";Henrik Dam Kristensen
50178;Time;;Kl. 11:56
50201;name_party;":
Det er blot en opfølgning: Vil den nye ordlyd af § 27, der fjerner
retten til erstatning uden for tilfælde af ekspropriation, efter ministe‐
rens opfattelse indebære, at færre borgere har ret til erstatning, end
hvis den nuværende § 27, som giver borgerne ret til erstatning, bliver
videreført? Og vil den nye paragraf gøre det billigere eller dyrere for
det private erhvervsliv at komme igennem krisen i forhold til den
gamle paragraf?";Pernille Vermund
50649;Time;;Kl. 11:56
50684;title_name;":
Ministeren.";Henrik Dam Kristensen
50707;Time;"Sundheds- og ældreministeren (Magnus Heunicke):
Jeg tror, at jeg, hvad angår den del af spørgsmålet, som handler om,
om det er dyrere eller billigere i forhold til den gamle paragraf, vil
være meget påpasselig med at levere et svar på stående fod. Jeg vil
godt prøve at se, hvor meget vi kan få boret ud. Men det er jo sådan
en alt andet lige-betragtning i en situation, som vi ikke har været i
før, og det vil sige, at beregninger af de scenarier nok vil være lidt
vanskelige at kunne levere. I ministeriet vil de i forbindelse med
vores udvalgsarbejde være meget, meget hjælpsomme, også med en
teknisk gennemgang og andet, for at levere de beregninger, de kan
levere. Men det er altså alt andet lige-beregninger, hvor det er svært
at sammenligne med noget i en virkelighed, som ikke findes.";Kl. 11:56
51511;Time;;Kl. 11:57
51546;title_name;":
Tak til ministeren. Der er ikke flere korte bemærkninger.
Da der ikke er flere, som har bedt om ordet, er forhandlingen
sluttet.
Jeg foreslår, at lovforslaget henvises til Sundheds- og Ældreudvalget
med inddragelse af Retsudvalget. Hvis ingen gør indsigelse, betrag‐
ter jeg dette som vedtaget.
Det er vedtaget.";Henrik Dam Kristensen
51870;Time;Meddelelser fra formanden;Kl. 11:57
51931;title_name;":
Der er ikke mere at foretage i dette møde.
Folketingets næste møde afholdes i dag.

Forretningsordenen gør, at jeg er nødt til at sige et tidspunkt, og
hermed siger jeg kl. 16.00, med andenbehandlingen af L 133, men
dog med den tilføjelse, at hvis udvalget ikke er færdig med arbejdet
og dermed med betænkningsafgivelsen, vil der blive afstemning på
et senere tidspunkt. Det vil jeg så meddele her fra talerstolen kl.
16.00.
Mødet er hævet. (Kl. 11:58).";Henrik Dam Kristensen
