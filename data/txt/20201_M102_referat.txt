Mandag den 26. april 2021 (D)

102. møde
Mandag den 26. april 2021 kl. 10.00
Dagsorden
1) 1. behandling af beslutningsforslag nr. B 210:
Forslag til folketingsbeslutning om implementering af et fuldt lande‐
vejsprincip.
Af Peter Juel-Jensen (V) m.fl.
(Fremsættelse 05.03.2021).
2) 1. behandling af beslutningsforslag nr. B 213:
Forslag til folketingsbeslutning om nedsættelse af et genstartsteam
for landdistrikter.
Af Peter Juel-Jensen (V) m.fl.
(Fremsættelse 05.03.2021).
3) 1. behandling af beslutningsforslag nr. B 220:
Forslag til folketingsbeslutning om bæredygtigt byggeri og bæredyg‐
tige renoveringer i kommunerne og regionerne.
Af Søren Egge Rasmussen (EL) m.fl.
(Fremsættelse 09.03.2021).
4) 1. behandling af beslutningsforslag nr. B 221:
Forslag til folketingsbeslutning om at afskaffe dyrt, privat certificer‐
ingsbureaukrati for mindre byggerier.
Af Halime Oguz (SF) og Karsten Hønge (SF).
(Fremsættelse 09.03.2021).
5) 1. behandling af beslutningsforslag nr. B 188:
Forslag til folketingsbeslutning om at sætte loft over andelen af
tosprogede på danske uddannelser.
Af Morten Messerschmidt (DF) m.fl.
(Fremsættelse 03.03.2021).
6) 1. behandling af beslutningsforslag nr. B 189:
Forslag til folketingsbeslutning om et loft over andelen af udlændin‐
ge på danske gymnasier.
Af Morten Messerschmidt (DF) m.fl.
(Fremsættelse 03.03.2021).
7) 1. behandling af beslutningsforslag nr. B 271:
Forslag til folketingsbeslutning om at ændre arbejdet med uddannel‐
sesparathedsvurderingen hos elever i de ældste klasser i grundskolen
og at indføre tilbud om uddannelsesvejledning til alle elever i 8. og
9. klasse.
Af Stén Knuth (V) m.fl.
(Fremsættelse 09.03.2021).

1

8) 1. behandling af beslutningsforslag nr. B 203:
Forslag til folketingsbeslutning om at hæve koblingsprocenten for
fri- og privatskoler.
Af Mette Thiesen (NB), Katarina Ammitzbøll (KF) og Henrik Dahl
(LA) m.fl.
(Fremsættelse 05.03.2021).
9) 1. behandling af beslutningsforslag nr. B 244:
Forslag til folketingsbeslutning om at sikre, at friskoler, privatskoler
og private ungdomsuddannelser på lige vilkår med folkeskoler og
offentlige ungdomsuddannelser får stillet coronatest til rådighed af
kommunerne.
Af Mai Mercado (KF), Ellen Trane Nørby (V), Alex Ahrendtsen
(DF) og Henrik Dahl (LA) m.fl.
(Fremsættelse 09.03.2021).

Kl. 10:00

Meddelelser fra formanden
Første næstformand (Karen Ellemann):
Mødet er åbnet.
Epidemiudvalget har afgivet:
Beretning om at fjerne kravet om 30 minutters forudgående bordbe‐
stilling ved indendørsservering.
(Beretning nr. 17) og
Beretning om omgående genåbning af skoler og ungdomsuddannel‐
ser.
(Beretning nr. 18).
Beretningerne vil fremgå af www.folketingstidende.dk.
Indenrigs- og boligudvalget har afgivet:
Beretning om kommunernes og regionernes overheadomkostninger.
(Beretning nr. 16).
Beretningen vil fremgå af www.folketingstidende.dk.

2

Mandag den 26. april 2021 (B 210)

Det første punkt på dagsordenen er:
1) 1. behandling af beslutningsforslag nr. B 210:
Forslag til folketingsbeslutning om implementering af et fuldt
landevejsprincip.
Af Peter Juel-Jensen (V) m.fl.
(Fremsættelse 05.03.2021).
Kl. 10:00

Forhandling
Første næstformand (Karen Ellemann):
Forhandlingen er åbnet, og den første, der får ordet, er indenrigs- og
boligministeren. Velkommen.
Kl. 10:00

Indenrigs- og boligministeren (Kaare Dybvad Bek):
Tak for det, formand. Venstre har fremsat et forslag, som giver rege‐
ringen til opgave at indføre fuldt landevejsprincip, altså over hele
Danmark og hele året. I regeringen er vi enige i, at vi skal have mere
sammenhæng og mere balance; Danmark skal hænge bedre sammen
end i dag. Der er i flere år sket en løbende centralisering, hvor
fokus har været på de større byer, og det har været på bekostning
af landområder og mindre lokalsamfund i Danmark. Resultatet er,
at mulighederne i vores land er skævt fordelt, alt efter om man bor
i de store byer eller bor i provinsen. Det er en udvikling, der ikke
har været styret af naturlove, men som vi mener har været styret af
forkerte politiske beslutninger.
I 2018 fremlagde Socialdemokratiet derfor et udspil, der hedder
»Nærheden tilbage«, hvor vi satte som mål at tage et opgør med den
skæve udvikling, der har været i kølvandet på kommunalreformen
i 2007. Det arbejde er vi i gang med, og jeg vil blot nævne, at vi
har præsenteret en infrastrukturplan, vi har vedtaget en udligningsre‐
form, vi er i gang med at oprette nye skattecentre rundtom i hele
landet, og vi vil komme med flere initiativer, bl.a. forslag til en bedre
og mere decentral placering af uddannelser i Danmark. Vi vil i det
hele taget se på de negative konsekvenser, der har været af kommu‐
nalreformen. Derfor er vi også enige i, at det er vigtigt at skabe gode
muligheder for at bo og leve på øerne uanset de udfordringer, som
geografien selvsagt giver, når al transport skal ske hen over vand.
Kernen i beslutningsforslaget er landevejsprincippet, hvor prisen
for en rejse med færge sænkes, så den svarer til at rejse den samme
afstand på landevej. Formålet er at understøtte helårsbeboelsen og
turismen på øerne. Landevejsprincippet er grundlaget for det tilskud,
som staten i dag giver til økommuner og kommuner, til at sænke
prisen på passagerbilletter. Der bliver som bekendt også givet bety‐
delige tilskud til at nedsætte prisen på gods. Hvert år modtager
kommunerne for de to ordninger til gods og passagerer knap 131
mio. kr. i øremærket tilskud.
Jeg synes, der er grund til at notere, at de tilskud, som vi over
de seneste år har indført, er vedtaget med brede flertal. Vi har i
Folketinget på tværs af partier bakket op om at gøre færgebilletterne
billigere, og det er sket ad flere omgange, i takt med at der kunne
skaffes finansiering. Der har også været en fælles opmærksomhed
på, at man skal være forsigtig i forhold til højsæsonen. Derfor er
ordningen oprindelig lavet sådan, at tilskuddet skal bruges til at
nedsætte færgetakster uden for højsæsonen, så man ikke skaber fla‐
skehalse og kapacitetsproblemer. Men som forslagsstillerne nævner,
var Folketingets partier i 2018 enige om at ændre modellen, så kom‐
muner med små øer nu kan bruge tilskuddet til at nedsætte takster
for passagerer hele året, altså også i højsæsonen. Dette var i erken‐
delse af, at forholdene varierer meget mellem de små øer, så ved at
give frihed blev der givet mulighed for lokalt at eksperimentere med
justeringer af priserne også i højsæsonen.

Regeringen kan dog ikke støtte dette beslutningsforslag, og det
skyldes, at Venstre reelt ikke har anvist nogen konkret finansiering
af udgifterne i forslaget. Som forslagsstillerne selv fremhæver, har
regeringen tidligere anslået, at det vil koste ca. 45 mio. kr. årligt
at indføre et fuldt landevejsprincip hele året og i hele landet, og
Venstre ønsker her at finansiere forslaget med henvisning til partiets
finanslovsprioriteringer under overskriften »Vækst i en grøn omstil‐
ling – med mennesket i centrum«, men det er Venstres oplæg fra
november 2020 til sidste års finanslov, en finanslov, som er vedtaget.
I regeringen er vi ikke tilhængere af, at man fremsætter politiske
forslag uden at svare på, hvor pengene konkret skal komme fra.
En fremtidig diskussion om en eventuel udbygning af landevejsprin‐
cippet forudsætter altså, at vi også har et konkret forslag til en
fremadrettet finansiering, en diskussion, som bedst hører hjemme
i forbindelse med finanslovsdrøftelserne, hvor vi har en samlet di‐
skussion af prioriteterne i det samlede budget. Regeringen har på
nuværende tidspunkt ikke taget stilling til dette konkrete forslag.
Samtidig tog aftalen fra 2018 om justering af de nuværende
takster afsæt i en foreløbig evaluering. Her var konklusionen, at de
to tilskudsmodeller for gods og passagerer generelt fungerede godt
og efter hensigten. Her blev det samtidig aftalt, at der foretages en
ny evaluering af de nuværende færgetilskud i 2022.
Jeg vil så gerne tilføje, at den kommende evaluering også kom‐
mer til at se nærmere på erfaringerne fra sidste års sommerpakke. På
grund af coronasituationen blev der for at styrke øturismen indført
gratis indenrigsfærger i juli for gående og cyklister, og der blev givet
50 mio. kr. ekstra til takstnedsættelser på de ikkestatslige færgeruter
i august og september måned. Sommerpakken var helt overordnet en
succes, men der var eksempler på, at kapaciteten ikke kunne følge
med, så nogle borgere på øerne pludselig ikke kunne komme hjem
eller på arbejde på grund af udsolgte færger. Det er derfor oplagt,
at vi ved evalueringen i 2022 får sat fokus på, hvordan vi undgår
kapacitetsproblemer, så færgetilskuddene også fremover kan være en
succes.
Jeg vil gerne runde af med at slå fast, at de nuværende ordninger
med nedsættelse af færgetakster har været en succes, og det skal
de blive ved med at være. Så jeg vil opfordre til, at vi f.eks. ikke
kommer til at lave uhensigtsmæssige køproblemer i højsæsonen i
vores fælles ønske om at skabe gode forhold for øerne. Regeringen
vil meget gerne drøfte mulighederne for at forbedre de nuværende
færgetilskud til øerne med alle Folketingets partier, men hvis det
koster penge, skal der selvfølgelig være en reel finansiering af udgif‐
ten. Tak for ordet.
Kl. 10:06

Første næstformand (Karen Ellemann):
Tak til ministeren for besvarelsen. Der er ønske om en kort bemærk‐
ning, og den er til hr. Peter Juel-Jensen, Venstre. Værsgo.
Kl. 10:06

Peter Juel-Jensen (V):
Tak, og tak for talen, minister. 45 mio. kr. skiller os ad. For jeg kan
lytte mig til, at regeringen ikke agter at bakke det op. Men ministe‐
ren starter med at anskueliggøre, at der er masser af udfordringer ude
i vores landdistrikter, og de er kommet over en lang årrække. Nu
står vi så midt i en anden udfordring, som vi kan være meget bekym‐
rede for hvordan vores øer kommer igennem, og så kan man ikke
finde 45 mio. kr. Er det, fordi regeringen har vedtaget den forkerte
finanslov? Man kunne bare have fulgt Venstres finanslovsforslag, og
så havde der jo været penge til at finansiere det her.
Kl. 10:06

Første næstformand (Karen Ellemann):
Ministeren.

Mandag den 26. april 2021 (B 210)

Kl. 10:06

Indenrigs- og boligministeren (Kaare Dybvad Bek):
Næh, vi vedtog god en en god finanslov, og der har jo været masser
af gode prioriteter i den, som også gavner landdistrikterne og øerne
rundtom i landet. Så det synes jeg sådan set ikke. Men det er jo klart,
at man ikke kan komme og sige, at man vil bruge 45 mio. kr. på
noget, uden at anvise, hvorhenne man skal gøre det. Hvad er det så
i den finanslov, som vi vedtog, som man vil rulle tilbage? Er det
styrkelsen af folkeskolen? Er det minimumsnormeringer? Er det en
bedre psykiatri? Hvad er det for nogle prioriteter, som vi vedtog,
som man konkret vil fjerne 45 mio. kr. fra? Det er jo det mindste,
man skal oplyse, hvis man gerne vil bruge de penge.
Kl. 10:07

Første næstformand (Karen Ellemann):
Hr. Peter Juel-Jensen.
Kl. 10:07

Peter Juel-Jensen (V):
Ja, jeg synes jo, at vi har fundet pengene. Regeringen har bare valgt
at bruge pengene på noget andet, bl.a. ved at give ekstra penge til
folk, som går derhjemme og ikke bidrager. Vi havde en høring i
Udvalget for Landdistrikter og Øer, og sammenslutningen af de små
øer sagde, at sommerpakken selvfølgelig var fin, men at det bedste
for at sikre vækst, udvikling og beskæftigelse ude på de små øer var,
at man også vidste, hvad man havde i morgen. Man var selvfølgelig
glad for sommerpakken, men man ville gerne fremadrettet have sæn‐
ket priserne, man ville gerne have indført det fulde landevejsprincip,
og det havde jo været billigere end en sommerpakke.
Bør regeringen ikke give tid til eftertanke og så få indført det
her fulde landevejsprincip i stedet for at klatte pengene, når man nu
gerne vil bruge dem?
Kl. 10:08

Første næstformand (Karen Ellemann):
Ministeren.
Kl. 10:08

Indenrigs- og boligministeren (Kaare Dybvad Bek):
Jeg vil i hvert fald sige, at jeg er fuldstændig enig i, at en god plan‐
lægning er afgørende for, at man også kan tilrettelægge den sommer,
man gerne vil have på småøerne, og der var nogle problemer sidste
år, men der var selvfølgelig også rigtig meget, der fungerede godt.
Det er jeg sådan set enig i.
Så vil jeg sige, at vi, da jeg var ung på venstrefløjen og i Social‐
demokratiet, når vi manglede penge til et forslag, altid sagde, at
forsvaret skulles skæres ned, og sådan er det efterhånden også blevet
lidt med Venstre, altså at man, hver eneste gang der mangler penge
til noget, siger, at det handler om de der 2.000 kr., eller hvor meget
det er, som man får, hvis man er arbejdsløs. Altså, de penge kan jo
ikke strækkes alle steder. Hvis man gjorde op, hvor mange steder
Venstre har brugt dem til at finansiere det, så tror jeg altså, det bliver
et ret stort beløb, når det kommer til stykket.
Kl. 10:08

Første næstformand (Karen Ellemann):
Den næste korte bemærkning er til fru Mette Hjermind Dencker,
Dansk Folkeparti. Værsgo.
Kl. 10:09

Mette Hjermind Dencker (DF):
Helt i forlængelse af, hvad min gode kollega Peter Juel-Jensen har
spurgt ministeren om, vil jeg bare sige, at vi jo altid kan være uenige
om, hvorfra pengene skal tages. Det er ikke interessant. Det, der er
interessant, er: Har vi viljen til det? Vil vi virkelig gerne skabe den

3

fulde trafikale ligestilling af øerne? Og det stod mig uklart i ministe‐
rens tale. Vil ministeren gerne være med til, at vi sikrer ørerne den
fulde trafikale ligestilling? For så skal vi i Dansk Folkeparti nok
hjælpe ministeren; så skal vi nok finde ud af, hvad vi så kan gøre for
at skaffe pengene.
Kl. 10:09

Første næstformand (Karen Ellemann):
Ministeren.
Kl. 10:09

Indenrigs- og boligministeren (Kaare Dybvad Bek):
Jeg synes, vi skal gøre alt, hvad vi kan, for at sikre, at der er fuld
trafikal ligestilling. Jeg synes, det er et princip, som vi skal arbejde
efter, men jeg synes også, at det skal være sådan, at man tager det i
den rækkefølge, der er finansiering til, og det ved spørgeren jo også
godt. For man sad jo trods alt 4 år med fire finanslove, hvor der ikke
blev indført en fuld trafikal ligestilling. Så det er jo trods alt noget,
der sker i et vist tempo, og man indførte det jo heller ikke selv på det
tidspunkt, hvor man sad og var med til at udforme de finanslove. Så
der er jo en udfordring med at finde den finansiering, uanset hvilken
side der sidder for bordenden.
Kl. 10:10

Første næstformand (Karen Ellemann):
Fru Mette Hjermind Dencker.
Kl. 10:10

Mette Hjermind Dencker (DF):
Ja, vi sad i forbindelse med fire finanslove, og det er rigtigt, at
vi ikke fik fuld trafikal ligestilling. Men vi fik i de fire finanslove
gradvis mere og mere trafikal ligestilling, og det er den udvikling,
som vi godt vil have fortsætter, og nu står vi med et i hvert fald
relativt lille beløb, når man taler statskassen, som lige mangler.
Så det er derfor, at jeg er interesseret i at høre: Hvornår vil mini‐
steren og regeringen prioritere, at vi fortsætter den gode procedure,
som vi havde under den tidligere regering, altså at vi gradvis hvert
eneste år lige gav mere og mere, så vi snart kan se, at vi er i mål med
den fulde trafikale ligestilling? Hvornår fortsætter vi den?
Kl. 10:10

Første næstformand (Karen Ellemann):
Ministeren.
Kl. 10:10

Indenrigs- og boligministeren (Kaare Dybvad Bek):
Jeg ville ønske, at jeg kunne give et konkret svar, men det er jo
sådan ved hver eneste finanslov, at vi har nogle ting, som vi rigtig
gerne vil nå i mål med, som fuld trafikal ligestilling, og man kunne
sige minimumsnormeringer, og man kunne sige mange andre ting,
som vi arbejder hen imod, men hvor det kræver nogle ryk, fordi
det selvfølgelig er penge, der skal prioriteres i forhold til en masse
andre ting. Så jeg kan ikke svare på det helt konkret, men jeg er
fuldstændig enig i ambitionen.
Kl. 10:11

Første næstformand (Karen Ellemann):
Der er ikke flere korte bemærkninger til ministeren, så tak til mini‐
steren, og også tak for netop lige at gøre talerstolen klar til, at ordfø‐
rerrækken kan begynde, og den første ordfører kommer fra Socialde‐
mokratiet, og det er hr. Lennart Damsbo-Andersen. Velkommen.

4

Mandag den 26. april 2021 (B 210)

Kl. 10:11

(Ordfører)
Lennart Damsbo-Andersen (S):
Tak, formand, og tak til Venstre for at give os mulighed for at få
priser på færgefart ind til debat her i Folketingssalen. Jeg tror, vi var
nogle stykker, der talte sammen lige her, kort inden mødet startede,
om, at det faktisk er længe siden, at vi har diskuteret det her i salen,
så det synes jeg faktisk er rigtig godt at det giver anledning til.
For i Socialdemokratiet ønsker vi, og som jeg også opfatter at en
lang række andre partier gør, at få gennemført landevejsprincippet
fuldt og helt, men for os er det vigtigt, at det skal ske i et passende
tempo med hensyntagen til de erfaringer, der er samlet, og i en rigtig
god dialog med økommunerne og med småøerne. Processen med
at gennemføre landevejsprincippet har jo stået på i nogle år efterhån‐
den, og som forslagsstillerne sikkert husker fra vores studietur til
Skotland for nogle år siden, er det vigtigt, at vi bruger den nødven‐
dige tid og laver de nødvendige tilpasninger i dialog med øboerne
for at ramme skiven rigtigt i forhold til landevejsprincippet. Det har
jo været – synes jeg i hvert fald – en kæmpesucces, at taksterne
er sænket på færgerne til øerne, både i forhold til bosætning og i
forhold til udvikling af erhvervsliv og turisme, og i princippet er
landevejsprincippet alt andet lige indført på alle ruter bortset fra de 6
uger i sommerferien, og så mangler vi et lille stykke.
Den sidste opgørelse, vi har fået fra ministeriet, siger 45 mio.
kr., men vi skal jo handle klogt, og derfor giver det også mening at
afvente den evaluering, der er aftalt i 2022, og så også drage nytte
af de erfaringer, som vi har med sommerpakken fra sidste år. Derfor
kan vi i Socialdemokratiet ikke støtte beslutningsforslaget.

Det, vi taler om her, er jo, hvordan vi på lang sigt og i en endelig,
kan man sige, tilpasning får lavet et fuldt gennemført landevejsprin‐
cip.
Kl. 10:14

Første næstformand (Karen Ellemann):
Hr. Peter Juel-Jensen.
Kl. 10:14

Peter Juel-Jensen (V):
Men det, som man efterlyste, både fra de små øers side, men også
fra kommunernes side, var jo, at man fik indført det fulde landevejs‐
princip, netop for at have muligheden for at kunne forudse tingene
og få ansat folk og få gjort klar til det store rykind. Så det handler
vel bare om, at vi kommer i gang, også fordi man faktisk kunne
dokumentere fra evalueringen tilbage i 2018, at det her faktisk havde
givet overskud hele vejen rundt, både til øerne, men også til staten.
Kl. 10:15

Første næstformand (Karen Ellemann):
Ordføreren.
Kl. 10:15

Lennart Damsbo-Andersen (S):
Ja, det er fuldstændig rigtigt. Men så vil jeg egentlig bare vende
tilbage til min egen tale og også til ministerens og sige, at vi jo går
ind for, at det her skal gennemføres; det skal bare ske i et passende
tempo. Og i forhold til den evaluering, som så kommer, passer det jo
rigtig fint at gøre det i dialog med øerne og øsammenslutningen.
Kl. 10:15

Kl. 10:13

Første næstformand (Karen Ellemann):
Tak til ordføreren. Der er et ønske om en kort bemærkning til ordfø‐
reren, og det er fra hr. Peter Juel-Jensen, Venstre. Værsgo.

Første næstformand (Karen Ellemann):
Den næste korte bemærkning er til fru Mette Thiesen, Nye Borgerli‐
ge. Værsgo.
Kl. 10:15

Kl. 10:13

Peter Juel-Jensen (V):
Tak. Og tak for talen. Ordføreren sagde i talen, at det her skal
indføres, og at det skal gøres i et passende tempo, og at det havde
været en bragende succes osv. Det er også det, vi hører, når vi tager
ud og besøger især de små øer, altså at det lige netop er det, man
efterlyser hele vejen rundt. Ordføreren sagde også, at det skulle ske i
dialog med Sammenslutningen af Danske Småøer. Vi havde tidligere
på året en høring omkring sommerpakken og bl.a. effekterne af de
billigere færgebilletter og de gratis færgebilletter, og der kunne vi
høre, at det havde stor effekt. Der gav både kommuner og sammen‐
slutningen udtryk for: Kom nu i gang, Christiansborg, vi går bare og
venter. Hvad er det for en dialog, som ordføreren afventer?
Kl. 10:14

Første næstformand (Karen Ellemann):
Ordføreren.

Mette Thiesen (NB):
Tusind tak. Jeg har bare undret mig sådan lidt over, at jeg har hørt
flere socialdemokratiske ministre og nu også ordføreren fortælle om
det her med, at sidste år så vi den og den udvikling – jamen sidste
år, altså 2020, var et ganske særligt år, så selvfølgelig kan man ikke
bruge det som eksempel. Danskerne kunne ikke komme ud at rejse,
så derfor var man selvfølgelig også i langt højere grad på ferie i
Danmark – hvilket også var utrolig dejligt, og jeg var også selv på
ferie i Danmark.
Så hvorfor er det, at man bliver ved med at bruge 2020 som et,
hvad skal man sige, benchmarkår, når vi ved, at det var så atypisk?
Kl. 10:16

Første næstformand (Karen Ellemann):
Ordføreren.
Kl. 10:16

Kl. 10:14

Lennart Damsbo-Andersen (S):
Jeg husker glimrende den høring, som i øvrigt var rigtig fin. Desvær‐
re var der ikke så mange, der deltog i den. Men man har jo haft
mulighed for at se den bagefter, og der kunne man jo netop høre,
at det, som både økommunerne og sammenslutningen sagde, var,
at hvis der skal være en sommerpakke i år, skal den meldes ud så
hurtigt som muligt. Det var det, der ligesom var pointen, altså at det
ikke skal komme som et lyn fra en klar himmel, 14 dage før det hele
skal sættes i værk. Det skal komme i god tid, så man har mulighed
for at planlægge det.

Lennart Damsbo-Andersen (S):
Det er jo sådan to forskellige diskussioner, der er gang i. Den ene
handler om gennemførelse af landevejsprincippet; at sikre, at øboere
og dem, der er inde på land, kan komme nemt og billigt frem og
tilbage mellem øerne. Og så handler det om, at 2020 er atypisk, i
forhold til at der kom rigtig, rigtig mange mennesker på én gang
ud på øerne. Og der har løbende været en diskussion om, hvad
kapaciteten er, og hvor meget man kan klare. Og der var 2020 jo
med til at trykprøve, hvor meget man egentlig kan klare, fordi der
kom rigtig mange mennesker på samme tid.

Mandag den 26. april 2021 (B 210)

Kl. 10:16

Første næstformand (Karen Ellemann):
Fru Mette Thiesen.
Kl. 10:16

Mette Thiesen (NB):
Ja, og som min kollega sagde lige før, vil et fuldt indfaset landevejs‐
princip gøre, at det her bliver spredt mere ud og man har bedre
mulighed for at forberede sig ude i de her områder. Og det er jo
sådan set det, de selv siger. Så hvad er det, man bliver ved med at
vente på fra regeringens side? Det her er et beløb på, var det 45 mio.
kr., det drejede sig om? Det er jeg rimelig sikker på. Og jeg kommer
i hvert fald meget gerne med rigtig mange anvisningsforslag til, hvor
vi kan finde de penge. Det er et forholdsvis lille beløb i forhold til
det store billede. Hvorfor er det, at regeringen bliver ved med at
vente på det her, når det er det, der er så bred enighed om er det, der
ønskes?
Kl. 10:17

Første næstformand (Karen Ellemann):
Ordføreren.
Kl. 10:17

Lennart Damsbo-Andersen (S):
Tak for det. Jamen det synes jeg ministeren har forklaret ganske
glimrende. Der er to årsager. Den ene er, at man er nødt til at skulle
have en evaluering, og det plejer også at være måden at arbejde på,
også her i Folketinget, altså at man følger op på de erfaringer, der er
draget, både dem på den lange bane og også der, hvor der er blevet,
hvad skal man sige, trykprøvet sidste år, i forhold til at der var gratis
adgang for cyklister og fodgængere. Og den anden er, at pengene
rent faktisk også skal stå på finansloven.
Kl. 10:18

Første næstformand (Karen Ellemann):
Tak til hr. Lennart Damsbo-Andersen. Der er ikke flere korte be‐
mærkninger. Og tak for lige at gøre talerstolen klar. Den næste
ordfører er fra Dansk Folkeparti.
Kl. 10:18

(Ordfører)
Mette Hjermind Dencker (DF):
Tak for det. Året var 2012 – det kan jeg huske, fordi jeg var
forholdsvis nyvalgt her i Folketinget, jeg havde mindre end 1 års
anciennitet, idet jeg blev valgt i 2011 – og jeg kan huske, at den
daværende statsminister, Helle Thorning-Schmidt, lige var kommet
med så den første fadæse ud af en senere lang række fadæser, men
hun var lige kommet med den første, og det var det her med, at
hun syntes, at der skulle være en betalingsring rundt om København,
altså, selvfølgelig lige indtil hun så med ordene der kommer en god
løsning i morgen alligevel ikke mente det. Jeg kan huske, at Køben‐
havns Kommune og især omegnskommunerne var rasende over det
her, og det kan jeg jo godt forstå, for det er jo rigtigt, at det var et
tåbeligt forslag.
Men debatten blev fulgt af andre i alle andre egne af landet,
og især var der tre steder i landet, hvor de fulgte den med undren,
og det var på Ærø, og det var på Læsø, og det var på Samsø. På
de tre øer sad de og sagde: Hvorfor er det her egentlig en kæmpe
sag i medierne, at der måske kommer en betalingsring rundt om
København, når der ikke er nogen politikere, der interesserer sig for,
at vi på øerne har en betalingsring rundt om vores øer? Og jeg kan
huske, at jeg tænkte: Det skal bare være løgn, det her. Det skal bare
være løgn, at der ikke er nogen politikere, der interesserer sig for, at
der er en betalingsring rundt om hver eneste ø i Danmark. Det vil

5

jeg være den politiker der interesserer sig for, det vil jeg være den
politiker der kæmper for at ophæve. Og det gjorde jeg så som den
første politiker nogen sinde.
Jeg stillede en forespørgsel, som udmundede i et forslag til ved‐
tagelse, der pålagde regeringen at nedsætte en arbejdsgruppe, der
skulle afdække, hvordan man kunne sikre trafikal ligestilling af øer‐
ne, og det var en vedtagelsestekst, som jeg er dybt taknemmelig
for at de borgerlige partier inklusive forslagsstilleren i dag bakkede
op om. Regeringen havde jo så selvfølgelig lavet en tilsvarende
vedtagelsestekst, hvor der bare stod, at alting var fint, som det var
nu, og at der ikke skulle ændres noget. Så var det, der skete noget
interessant.
En række partier, dvs. alle borgerlige partier i Danmark, der
bakkede op om trafikal ligestilling, bakkede op om mit forslag. Så
kom hr. Henning Hyllested fra Enhedslisten og sagde til mig: Det er
et rigtig godt forslag, det støtter jeg også. Og så var regeringen lige
pludselig bragt i mindretal, og det havde de svært ved. Så i stedet for
bare at erkende, at de var i mindretal, og så stemme for mit forslag,
gjorde de det, at de rettede et ord i mit forslag og der, hvor jeg havde
skrevet »Folketinget pålægger regeringen«, skrev de »Folketinget
opfordrer regeringen«, og så fremsatte de mit forslag, som om det
var deres eget, sådan at vi kunne stemme om det, og det blev så
vedtaget. Men sådan er politik jo. Jeg var jo ikke ulykkelig over det,
tværtimod. Jeg var lettet over, at mit forslag nu var vedtaget, og at
øerne nu endelig kunne se frem til at blive ligestillet med fastlandet.
Men det i sig selv var jo ikke fyldestgørende. Jeg vidste jo godt,
at jeg hvert eneste år skulle kæmpe og kæmpe, indtil vi kom i mål
med den trafikale ligestilling, så det er, hvad vi har gjort i Dansk
Folkeparti, lige siden 2012, da det blev vedtaget, har vi bare kæmpet
for at få det på finansloven, og vi er kommet langt, vi er kommet
rigtig langt, men vi mangler endnu to ting: 1) trafikal ligestilling af
øerne året rundt, også i skolernes sommerferie, og 2) den endelige
ligestilling, for det skal ikke koste mere at sejle til en dansk ø, end
det skal koste at køre samme strækning på landevejen. Det koster
altså ikke noget at gå på landevejen, og det koster heller ikke noget
at cykle på landevejen, så derfor skal det heller ikke koste noget
at sejle til en ø, hvis man er gående eller cyklist. Så det skal vi
også have med. Det er de to ting, som vi mangler. Når de to ting er
implementeret, kan vi alle sammen herinde kigge os selv i spejlet og
sige: Yes, vi lykkedes med det! Vores fælles kamp for ligestilling af
øerne lykkedes!
Jeg glæder mig til, at vi er nået i mål med det, men indtil da bif‐
alder Dansk Folkeparti ethvert skridt i den rigtige retning i forhold
til trafikal ligestilling, og derfor støtter vi naturligvis også Venstres
forslag i dag, og tak for at have stillet det.
Kl. 10:23

Første næstformand (Karen Ellemann):
Tak til Dansk Folkepartis ordfører. Der er ikke nogen korte bemærk‐
ninger til ordføreren. Tak for at gøre klar til næste ordfører. Den
næste ordfører er fra Socialistisk Folkeparti. Det er hr. Jacob Mark.
Kl. 10:23

(Ordfører)
Jacob Mark (SF):
Tak til Venstre for at fremsætte et beslutningsforslag, som har til for‐
mål at indføre det fulde landevejsprincip. Det bakker SF op om. Vi
bakker dog ikke op om forslaget, da der ikke er angivet finansiering,
som vi er enige i.
Når vi bakker op om at indføre et fuldt landevejsprincip, er det
jo, fordi det skal være attraktivt at bo og være på øerne i Danmark.
Der har det været sådan i en årrække, at dem, der boede ude på øer‐
ne, har været sådan nogle, der blev lidt glemt i den politiske debat.
De blev ikke prioriteret, hverken lokalt eller nationalt, og der synes
jeg, at vi er i en bevægelse, hvor, når der er finanslovsforhandlinger,

6

Mandag den 26. april 2021 (B 210)

eller når vi laver hjælpepakker, man ligesom har blik for, at alt,
hvad der er vigtigt i det her land, ikke er, hvad der foregår inde i
storbyerne. Det er også i provinsen. Det er også på øerne. Det er
også i landdistrikterne. Derfor er det også godt, at vi nu diskuterer
det her igen.
Man så jo også, at det havde en reel effekt for øerne, da vi gav
billigere eller gratis færgebilletter sidste sommer. Jeg har udsigt til
orøfærgen og sidder hver aften, når jeg spiser aftensmad, og kigger
ud på, at den sejler forbi. Ved denne færge såvel som ved så mange
andre færger var der jo lange køer af mennesker for at komme over
at besøge vores smukke danske øer, og det var selvfølgelig også en
særlig sæson, fordi det var coronasæson, men ikke desto mindre tror
jeg bare, at ganske mange har fået øjnene op for både det at besøge
øerne på ferier, men også det at leve og bo på øer med alt det, der
hører med af fred og ro og fællesskab og natur og vand. Så vi synes,
det er en spændende debat, og vi vil meget gerne arbejde videre med
idéen om at indføre det fulde landevejsprincip.
Som jeg sagde indledningsvis, kan vi ikke bakke op om Venstres
finansiering. For det første baserer Venstre deres finansieringsforslag
på et finanslovsforslag, som er ved at være lidt forældet, men hvis
man læser ned i forslaget, er der bl.a. et forslag om, at man skal tage
nul kvoteflygtninge. Nu har vi så besluttet at tage kvoteflygtninge.
Det vil sige, at pengene reelt allerede er brugt til det, men vi mener
ikke, det er verdens mest udsatte borgere, der skal betale for, at der
skal være fuldt landevejsprincip. Det må vi kunne finde på andre
måder, og det diskuterer vi meget gerne med Venstre.
Så er der jo også en evaluering i gang af det her landevejsprincip
og af, om det bør udvides. Vi mener egentlig, at den høring, der har
været i Folketinget, og de erfaringer, vi allerede nu har, er nok for
os til at sige, at det her er noget, vi skal arbejde hen imod. Det er
blot for at sige, at hvis det havde været meget vigtigt for Venstre
eller for Dansk Folkeparti eller de andre partier, som lavede f.eks.
finansloven i 2018, så havde man jo indført det allerede der.
Vi glæder os dog til den fortsatte debat, og jeg føler mig ret over‐
bevist om, at det her er noget, vi kommer til at indføre i fremtiden.
Jeg mener også, det er en mere intelligent måde at gøre det på end
den måde, vi gjorde det på i sommerpakken sidste år. Det var en
mega god sommerpakke, som gjorde en stor forskel for det ganske
land, men det, der er fordelen ved det fulde landevejsprincip og øko‐
nomien, der følger med der, er jo, at det er mere fleksibelt, hvordan
man kan bruge pengene. Nogle øer vil gerne have biler over, andre
kan ikke holde til det. Nogle vil gerne lave særlige ordninger for
gående og cyklister. Nogle vil gerne strække det ud på en smartere
måde. Derfor mener vi også, at det er den her vej, man skal gå.
Så vi kan ikke bakke op om forslaget, men glæder os til det vide‐
re arbejde hen imod at indføre det fulde landevejsprincip i Danmark.
Kl. 10:27

Første næstformand (Karen Ellemann):
Tak til SF's ordfører. Der er ønske om en kort bemærkning til ordfø‐
reren, og det er fra hr. Peter Juel-Jensen, Venstre. Værsgo.

Kl. 10:28

Første næstformand (Karen Ellemann):
Ordføreren.
Kl. 10:28

Jacob Mark (SF):
Nu er jeg ikke fuldstændig nede i materien, sådan som ordføreren
er, men det er vel rigtigt, at man valgte ikke at indføre det fulde
landevejsprincip, og at man så igangsætte en ny evaluering med
henblik på at finde ud af i 2022, om man skal indføre det fulde
landevejsprincip. Nu beslutter Venstre sig så for, at det vil man ikke
vente på. Det er fair nok, men det var Venstre selv, der traf den
beslutning. I SF har vi det sådan, at vi også gerne vil indføre det
fulde landevejsprincip. Vi mener egentlig, at det, vi hører ude fra
øerne, er stærkt nok. Men det er bare for at sige, at det jo er Venstre
selv, der ligesom har valgt den fremgangsmåde.
Kl. 10:28

Første næstformand (Karen Ellemann):
Hr. Peter Juel-Jensen.
Kl. 10:29

Peter Juel-Jensen (V):
Jeg prøvede blot at sige, at der kom en evaluering i 2018, som
netop viste, at det er en utrolig god forretning økonomisk for både
øerne og for samfundet at have tilskud til færgebilletter og det fulde
landevejsprincip. Men nok om det. Medlemmet kan jo gå hjem og
læse på tingene.
Jeg skal lige spørge: Synes medlemmet, at det er god politik, at
det er billigere at drive virksomhed i Slagelse end på Samsø? Er det
god politik?
Kl. 10:29

Første næstformand (Karen Ellemann):
Ordføreren.
Kl. 10:29

Jacob Mark (SF):
Jeg vil først sige, at jeg har læst på tingene. Det er jo ret enkelt: Hvis
Venstre mente, at der i 2018 lå det grundlag for at indføre det fulde
landevejsprincip, som ordføreren giver udtryk for her, kunne Venstre
jo bare have indført det i 2018. Jeg forstår det ikke, for det var ikke
os, der havde regeringsmagten på det tidspunkt. Det var Venstre. Så
hvis man dengang var fuldt oplyst, hvorfor indførte man det så ikke
dengang?
Nej, vi mener ikke, at der skal være forskel på at kunne drive
virksomhed i Slagelse, på Samsø og i hovedstaden. Vi vil gerne
have, at det er attraktivt at drive virksomhed alle steder i landet. Det
er også derfor, vi siger, at vi meget gerne vil arbejde videre med det
her forslag. Det skal bare finansieres på en ordentlig og solidarisk
måde.

Kl. 10:27

Kl. 10:30

Peter Juel-Jensen (V):
Jeg køber ikke argumentet om, at det enten er en implementering af
det fulde landevejsprincip, eller også er det kvoteflygtninge. Jeg kan
forstå, at ordføreren lægger op til at skrive en eller anden form for en
beretning, for ordføreren tager jo forslaget positivt ned. Det er kun
finansieringen, der er en udfordring. Den hurdle skal vi jo så bare
komme over i fællesskab
Ordføreren er så lidt polemisk og har som et argument, at det
ikke var på finansloven i 2018, men det var, fordi der ikke lå nogen
evaluering. Den kom jo i august 2018. Er det ikke korrekt?

Første næstformand (Karen Ellemann):
Tak til hr. Jacob Mark. Der er ikke flere korte bemærkninger til
ordføreren. Den næste ordfører er fra Det Radikale Venstre, og det er
fru Kathrine Olldag. Velkommen.
Kl. 10:30

(Ordfører)
Kathrine Olldag (RV):
Tak for det, formand. I Radikale Venstre vil vi også sige mange
tak for forslaget. Det giver os jo en rigtig god mulighed for at
diskutere den her vigtige sag igen her i Folketingssalen. Jeg vil også
rigtig gerne kvittere regeringen for at lægge ud med at tale om det

Mandag den 26. april 2021 (B 210)

større strukturelle og strategiske træk for at få skabt bedre balance i
Danmark.
Nu er jeg jo stadig væk relativt nyvalgt, og for mig at se var
udligningsreformen, som vi landede tidligt i 2020, med til at skabe
en god bund for det samarbejde, som jeg i hvert fald forventer at vi
kommer til at se mellem regeringen og Folketingets partier i denne
periode. Jeg vil også rigtig gerne kvittere regeringen for at have,
hvad der i hvert fald ser ud til at være nogle temmelig ambitiøse
planer for, hvordan vi skaber bedre balance i Danmark. Der er det
rigtig, rigtig vigtigt for mig at sige, at Radikale Venstre altså er med
på den dagsorden, og vi glæder os utrolig meget til de drøftelser. Det
er også muligt, at vi kommer med nogle idéer selv, men det må vi jo
så tage hen ad vejen.
Så langt, så godt. For landevejsprincippet er jo naturligvis også
noget, vi tilslutter os, som alle andre partier, men vi er nok også der,
hvor vi ikke er klar til bare lige sådan at nikke ja til Venstres forslag
i den her runde. Der er naturligvis noget med finansieringen, men
som Venstres og Nye Borgerliges ordførere helt realistisk siger, er
de 45 mio. kr. jo et greb i lommen, i hvert fald i en finanspolitisk
sammenhæng, så hvis man ville finde pengene, ville man nok også
kunne gøre det. Der, hvor vi nok er, er, at vi rigtig, rigtig gerne vil
vente på den evaluering, der kommer i 2022, for den kommer jo til
at have et bredere perspektiv og vil kunne indhente flere holdninger,
end hvad der måske bare lige ligger hos Venstres ordfører, eller
hvem Venstres ordfører lige taler med. Det er jo en evaluering, der
kommer hele vejen rundt – den kommer også ud til øboerne og til
kommunerne, for hvem det jo også er interessant, hvem der skal
finansiere den her færgedrift, vil jeg lige sige.
Så for os at se er det et spørgsmål om lige at slå koldt vand i
blodet. Det er rigtig fint, at vi lige kan tage den her runde om det
i dag, men kan vi ikke blive enige om måske at vente til 2022 og
tage den der? For jeg er sikker på, at vi sammen godt kan finde en
løsning på det her. Sådan lyder det i hvert fald i mine ører. Det er jo
ikke det store, der skiller os ad på den måde. Det var egentlig det.
Kl. 10:32

Første næstformand (Karen Ellemann):
Tak til ordføreren. Der er ønske om en kort bemærkning til hr. Peter
Juel-Jensen, Venstre. Værsgo.
Kl. 10:32

Peter Juel-Jensen (V):
Tak, og tak for ordførertalen. Jeg kan forstå, at der er stor sympati
for forslaget, men da det er stillet af Venstre, kan man ikke bakke det
op. De strukturelle forskelle, som ordføreren nu mener er det store
dyr i åbenbaringen, altså det, der besværliggør, at man har en bedre
balance mellem land og by, må jo handle om kommunalreformen,
som ministeren nævnte. Er det radikal politik at ændre i kommunal‐
reformen netop for at løsne op i forhold til den her store ubalance,
som ordføreren nævner?
Kl. 10:33

Første næstformand (Karen Ellemann):
Ordføreren.
Kl. 10:33

Kathrine Olldag (RV):
Jeg tror ikke, jeg nævnte kommunalreformen, for vi er jo sådan set
stadig væk fortalere for, at vi har lagt kommuner sammen, og vi har
gjort det på fornuftig vis. Det, jeg talte om, var udligningsreformen,
som Venstre jo var med til, og tak for det. Det var en stor gave, at
det faktisk lykkedes at få lavet en stor og bred reform. Det kommer
til at skabe en rigtig, rigtig god bund for alt det, vi skal i gang
med. Det skaber en mulighed for ude i kommunerne rent faktisk
at levere velfærd på nogenlunde samme niveau – så langt, så godt.

7

Kommunerne har fået noget luft. De har lige fået hovedet oven van‐
de, men nu skal vi altså til at kigge på nogle af de andre strukturelle
uligheder, og det kan f.eks. være statslige arbejdspladser, men en
radikal mærkesag er jo helt klart uddannelsesområdet, altså at få
skabt flere uddannelsespladser ude i mellem- og yderkommuner.
Kl. 10:34

Første næstformand (Karen Ellemann):
Hr. Peter Juel-Jensen.
Kl. 10:34

Peter Juel-Jensen (V):
Venstre deler selvfølgelig ambitionen om, at vi får vores uddannelser
spredt mere ud, end vi har gjort tidligere. Men det hjælper jo ikke,
altså det er jo lige fedt, ordfører, at vi får spredt uddannelserne ud,
hvis man ikke har råd til at transportere sig derhen, fordi vi ikke har
landevejsprincippet. Landevejsprincippet er jo en forudsætning for at
sikre, at vi har en bosætning, og at vi har arbejds- og jobmuligheder
ude på vores øer. Hvorfor så ikke bide til bolle nu? Hvorfor vente til
2022, når der ligger en fin evaluering fra 2018 på alt i alt 160 sider,
tror jeg, lavet af Social- og Indenrigsministeriet? Hvorfor ikke bide
til bolle nu? Hvad er det, man venter på?
Kl. 10:34

Første næstformand (Karen Ellemann):
Ordføreren.
Kl. 10:34

Kathrine Olldag (RV):
Landevejsprincippet er ikke i vejen for, at man kan etablere uddan‐
nelsespladser, heller ikke ude på småøerne. På Ærø er der f.eks. en
søfartsuddannelse, hvor de reelt ikke har problemer med at rekrutte‐
re, fordi det er så god en uddannelse. Der får man i øvrigt også
transporttilskud for at tage ud, hvis man er på su. Så for os at se er
det sådan set ikke noget problem.
Kl. 10:35

Første næstformand (Karen Ellemann):
Tak til den radikale ordfører. Der er ikke flere korte bemærkninger
til ordføreren. Næste ordfører er fra Enhedslisten, og det er hr. Ras‐
mus Vestergaard Madsen. Velkommen.
Kl. 10:35

(Ordfører)
Rasmus Vestergaard Madsen (EL):
Tak. Enhedslisten er store fortalere for det fulde landevejsprincip.
Vi har i den grad brug for at gøre det nemmere og ikke mindst
billigere at komme til og fra vores øer. Det vil i den grad skabe bedre
sammenhæng i Danmark. For øerne er det af afgørende betydning,
at færgetransporten bliver gjort til en så lille barriere som muligt, og
her er prisen altså et vigtigt skridt. Derfor giver det også rigtig god
mening at indføre det fulde landevejsprincip, som forslagsstillerne
lægger op til, og det vil jeg gerne takke forslagsstillerne for.
Men når det er sagt, er det, som flere allerede har nævnt, ret
uklart, hvordan forslagsstillerne har tænkt sig at finansiere det her
forslag. Der henvises til Venstres udspil til finanslovsprioriteringer,
men uden at forslagsstillerne kommer med et helt konkret bud på,
hvordan forslaget skal finansieres.
Enhedslisten kan altså fuldt og helt støtte op om, at vi hurtigst
muligt får indført landevejsprincippet til de danske øer, men vi kan
ikke støtte forslaget, som det ligger her, uden en konkret finansie‐
ring.

8

Mandag den 26. april 2021 (B 210)

Kl. 10:36

Første næstformand (Karen Ellemann):
Tak til Enhedslistens ordfører. Der er ønske om en kort bemærkning,
og det er fra hr. Peter Juel-Jensen, Venstre.
Kl. 10:36

Peter Juel-Jensen (V):
Tak. Og tak for talen. Jeg er jo godt bekendt med, at ordføreren
er standin. Ordførerens kollega, det ærede medlem hr. Henning Hyl‐
lested, som jeg har stor respekt for, har altid kæmpet for det her
hele vejen igennem. Vi var på en fin tur her i efteråret til Årø og
til Mandø, og der husker jeg tydeligt, at hr. Henning Hyllested gjor‐
de sig til talsmand for, at hvis man stemte på Enhedslisten, skulle
landevejsprincippet nok meget, meget hurtigt komme i mål. Tænker
ordføreren, at det er ordentligt af Enhedslisten at stå på de to øer og
sige, at landevejsprincippet er lige rundt om hjørnet, men at det så,
fordi Venstre foreslår det, ikke længere er Enhedslistens politik?
Kl. 10:37

Første næstformand (Karen Ellemann):
Ordføreren.
Kl. 10:37

Rasmus Vestergaard Madsen (EL):
Det her har skam ingenting at gøre med, at det er Venstre, der har
fremsat forslaget. Det her handler om, at Venstre ikke har vist en
klar finansiering. Enhedslisten har hele vejen igennem, helt tilbage
fra 2011, som fru Mette Hjermind Dencker så fint kunne fortælle før,
ved hr. Henning Hyllested kæmpet for at få indført landevejsprincip‐
pet, og det står også til troende, når jeg står på talerstolen.
Kl. 10:37

Første næstformand (Karen Ellemann):
Hr. Peter Juel-Jensen.
Kl. 10:37

Peter Juel-Jensen (V):
Tak for det. Mener ordføreren, at det er rimeligt, at det er dyrere at
drive virksomhed på Samsø, end det er i Slagelse?
Kl. 10:38

Første næstformand (Karen Ellemann):
Ordføreren.
Kl. 10:38

Rasmus Vestergaard Madsen (EL):
Nej, og derfor er det jo også, som jeg sagde i min ordførertale, helt
afgørende, at vi får sænket den barriere, som færgeafgifterne er.
Kl. 10:38

Første næstformand (Karen Ellemann):
Tak til hr. Rasmus Vestergaard Madsen. Der er ikke flere korte
bemærkninger til ordføreren. Den næste ordfører kommer fra Nye
Borgerlige, og det er fru Mette Thiesen. Velkommen.
Kl. 10:38

(Ordfører)
Mette Thiesen (NB):
Danmark er et lille, men dejligt land med lyse bøgeskove og bølge‐
nde korngule marker, med anemoner i skovbunden, fuglesang fra
oven, med øer og med fastland, et land, der på trods af de små
afstande er præget af forskellighed fra den jyske hede til Bornholms
klipper – alt sammen dansk og dejligt. Jeg er selv kommet på Born‐
holm i mange år, fordi mine børns fars familie stammer derfra. Jeg
har nydt naturen, solen, maden og den helt særlige stemning hver

eneste gang, selv turen på færgen har jeg lært at holde af – bortset fra
prisen. Jeg har været på Samsø for mange år siden, og jeg har mange
flere dejlige danske øer til gode, for danske øer er noget ganske
særligt.
Derfor skal vi selvfølgelig også sikre, at Danmark hænger bedre
sammen – bedre, end det gør i dag. En bedre og mere udbygget
infrastruktur skal sikre, at vi binder landet sammen og gør det nem‐
mere og mere attraktivt at bosætte sig i de yderste dele af vores
dejlige land. Herved kan man nyde alt det, som den del af vores
dejlige land kan tilbyde. Det sikrer vi ved at forbedre og udbygge
vejnettet og samtidig sikre, at danske familier har råd til en sikker og
rummelig bil og gerne flere, hvis de har det behov – og helt ærligt,
det har de fleste børnefamilier.
Men med en udbygning af infrastrukturen følger også trafikal
ligestilling. Vi skal sikre, at det ikke er dyrere at sejle 1 km end at
køre 1 km. Derved binder vi vores dejlige danske øer bedre sammen
med de brofaste og landfaste dele af vores dejlige lille plet på jorden:
Danmark. Som Adam Oehlenschläger så smukt formulerer det i
vores nationalsang, »Der er et yndigt land«:
»Det land endnu er skønt,/ thi blå sig søen bælter,/ og løvet står
så grønt,/ og løvet står så grønt/ og ædle kvinder, skønne mø'r/ og
mænd og raske svende/ bebo de danskes øer/ bebo de danskes øer.«
Tak.
Kl. 10:41

Første næstformand (Karen Ellemann):
Tak for talen til ordføreren fra Nye Borgerlige. Der er ikke nogen
korte bemærkninger til ordføreren. Også tak for at gøre klar til den
næste ordfører, som er ordføreren for forslagsstillerne, og det er hr.
Peter Juel-Jensen fra Venstre.
Kl. 10:41

(Ordfører for forslagsstillerne)
Peter Juel-Jensen (V):
Tak for det, formand. Indledningsvis vil jeg selvfølgelig gerne takke
både ministeren og ordførerne for deres taler. Jeg kunne dog godt ha‐
ve ønsket mig et noget andet indhold, men landevejsprincippet, altså
princippet om, at billetprisen for at sejle med en færge fastsættes, så
det svarer til omkostningerne ved at køre en tilsvarende strækning på
landevej, har vi dog altid været enige om. Folketinget vedtog den 3.
juni 2016 en ændring af lov om kommunal udligning og generelle
tilskud til kommunerne. Med loven fik 30 øer mulighed for at få
lavere færgetakster for passagerbefordring.
Ordningen er målrettet den turistmæssige lavsæson i foråret og i
efteråret, hvor der er størst potentiale for at øge turismen på øerne.
Der var taget et meget stort skridt, men man var ikke i mål. Så
vidt jeg husker, var alle partier med til at tage ansvar for yderligere
midler og målet om en trafikal ligestilling, ikke mindst fordi en
evaluering satte tal på. Evalueringen viste bl.a., at på Læsø kunne
landevejsprincippet direkte aflæses i færgetrafikken, hvor der særlig
havde været en stigning før og efter højsæsonen, altså i den såkaldte
skuldersæson, det, som vi politisk gerne ville. På Læsø har man
modtaget 2,6 mio. kr. i støtte, men det har genereret 9,2 mio. kr. i ny
nettoomsætning på øen – man har modtaget 2,6 mio. kr. i støtte, men
man har genereret 9,2 mio. kr. i ny nettoomsætning.
Tilskuddet har således haft en markant effekt på den økonomiske
aktivitet, og der er fremgang at spore på tre afgørende parametre
for øerne, nemlig turisme, bosætning og ikke mindst erhvervslivets
konkurrenceevne. På Læsø, Samsø og Ærø pegede evalueringen på,
at takstnedsættelserne havde budt på forbedringer for erhvervslivet
på øerne, f.eks. beretter Samsø Kommune, at godsstøtteordningen
havde været en markant medvirkende faktor til, at der er bevaret
cirka 100 helårsarbejdspladser i landbruget og inden for produktion,
forarbejdning og pakning af frugt og grønt.

Mandag den 26. april 2021 (B 213)

Øturismen er opblomstret på grund af takstnedsættelserne. Læsø,
Fanø, Samsø, Ærø melder alle om øget turisme i forårs- og i efter‐
årsmånederne, den såkaldte skuldersæson. På Samsø har man nogle
måneder oplevet op imod 30 pct. flere turister, og på Fanø har det
været muligt at tiltrække store idrætsarrangementer med helt op til
1.200 deltagere – noget, der før det her initiativ var ganske utænke‐
ligt.
Tallene fra Danmarks Statistik og evalueringen fra ministeriet
viser således tydeligt, at livet på øerne i høj grad er afhængig af
tilknytningen til fastlandet, hvor færgetakster og trafikal ligestilling
spiller en afgørende rolle, ikke kun for turisme og erhvervsliv, men
også for bosætningen på øerne. Faktisk er affolkningen på Fanø og
Ærø stoppet, takstnedsættelserne har haft en positiv effekt på bosæt‐
ningen på Fanø og Ærø, som har oplevet en decideret fremgang i
bosætningen, mens det er lykkedes at sætte en stopper for faldet i
befolkningstallet på Samsø.
Jeg har valgt at holde Bornholm udenfor, og det var ikke nemt
for en bornholmer, men her tegner effekten af billigere færgebilletter
samme billede, vækst og beskæftigelse, fremgang og øget bosæt‐
ning. Jeg køber derfor ikke argumentet om, at vi skal afvente en ny
evaluering i 2022, for evalueringer har vi rigeligt af. Hver eneste
gang, vi i Udvalget for Landdistrikter og Øer taler sammen med
Sammenslutningen af Danske Småøer, fremfører man fra sammen‐
slutningens side ønsket om en fuld implementering, og indtil i dag
har dette aldrig været modsagt af nogen. Vi har også selv af flere
omgange evalueret de billigere færgebilletter i udvalget, og billedet
var det samme. Billigere billetter giver vækst, beskæftigelse og øget
bosætning.
Det kommer helt bag på mig, at mit forslag ikke nyder fremme.
Hvert år tager vi på besøg til de små øer, og hvert år er det et enigt
udvalg, der bakker op.
Igen vil jeg sige tak for behandlingen. Jeg skal hilse fra De
Konservative og sige, at de selvfølgelig bakker op om de billigere
færgebilletter og om forslaget. Tak.
Kl. 10:46

Første næstformand (Karen Ellemann):
Tak til Venstres ordfører.
Der er ikke ønske om kort bemærkninger, og da der ikke er flere,
der har bedt om ordet, er forhandlingen sluttet.
Jeg foreslår, at forslaget henvises til Udvalget for Landdistrikter og
Øer, og hvis ingen gør indsigelse, betragter jeg det som vedtaget.
Det er vedtaget.

Det næste punkt på dagsordenen er:
2) 1. behandling af beslutningsforslag nr. B 213:
Forslag til folketingsbeslutning om nedsættelse af et genstart‐
steam for landdistrikter.
Af Peter Juel-Jensen (V) m.fl.
(Fremsættelse 05.03.2021).
Kl. 10:46

Forhandling
Første næstformand (Karen Ellemann):
Forhandlingen er åbnet. Den første, der får ordet, er indenrigs- og
boligministeren. Velkommen.

9

Kl. 10:46

Indenrigs- og boligministeren (Kaare Dybvad Bek):
Tak for det, formand, og også tak til Venstre for at fremsætte det her
beslutningsforslag omkring et genstartsteam. Igen vil jeg sige: Jeg
er fuldstændig enig i, at vi skal sikre et sammenhængende Danmark
med balance mellem land og by. Vi skal på den ene side have
en stærk og pulserende hovedstad, men vi skal på den anden side
også have velfungerende provinsbyer, små bysamfund og levende
landdistrikter. De er i høj grad hinandens forudsætninger, og det er
med til at gøre, at vi er så velfungerende et land, altså hvis vi kan
få det samspil, der er, mellem de styrker og de udfordringer, der er i
byerne og på landet, til at fungere.
Regeringens regional- og landdistriktspolitiske redegørelse fra
2020 viser, at landdistrikterne og de mindre bysamfund generelt
oplever flere udfordringer end resten af landet. Redegørelsen illu‐
strerer, at de senere års centralisering er kommet med en høj pris,
og derfor har regeringen allerede iværksat en række initiativer til
at modvirke den triste udvikling. Covid-19 har haft store konsekven‐
ser for Danmark generelt set. Samfundet skal kickstartes, og i den
forbindelse har regeringen haft fokus på, at landdistrikterne kommer
med i opsvinget og ikke halter efter, som det var tilfældet efter
finanskrisen.
Det fremsatte beslutningsforslag er et initiativ, som sandsynligvis
vil kunne være med til understøtte vækst, udvikling og bosætning
i landdistrikterne. Forslaget rummer allerede mange lighedspunkter
med de syv regionale vækstteams, som regeringen sammen med So‐
cialistisk Folkeparti, Radikale Venstre, Enhedslisten og Alternativet
allerede har iværksat. Både de regionale vækstteams og det foreslå‐
ede genstartsteam har til formål at styrke vækst og beskæftigelse i
landdistrikterne på lang sigt, men de regionale vækstteams skal også
mere end det. For det første skal de ikke udelukkende arbejde for at
sikre bedre udvikling i landdistrikterne. I stedet er deres opgave med
udgangspunkt i lokale forhold at komme med anbefalinger til, hvor‐
dan vækst og beskæftigelse understøttes i hele den landsdel, som de
repræsenterer. De regionale vækstteams mål om at styrke vækst og
beskæftigelse er altså ikke alene afgrænset til landdistrikterne, men
derimod målrettet hele landet og dermed også landdistrikterne. Det
er derfor mit og regeringens synspunkt, at de regionale vækstteams
har haft større fokus på et sammenhængende Danmark, der både
har en stærk hovedstad, velfungerende landsbyer, små bysamfund og
levende landdistrikter.
For det andet har de regionale vækstteams til forskel fra det
foreslåede genstartsteam for landdistrikter også et særskilt fokus på,
hvordan hele landet kommer godt igennem coronakrisen. Konkret
har de til opgave at komme med anbefalinger til, hvordan der bedst
kan investeres i lokale erhvervsstyrker, som særlig har potentiale
til at bringe de enkelte landsdele styrket ud af coronakrisen. De
regionale vækstteams har desuden en bredere medlemsskare og flere
lokale aktører end beslutningsforslagets genstartsteam. Det må for‐
ventes, at en bredere medlemsskare i højere grad vil kunne identifi‐
cere og kvalificere de initiativer, som vil styrke den enkelte landsdel.
Til de regionale vækstteams har regeringen afsat et beløb på
500 mio. kr. Pengene kommer fra REACT-EU-programmet og skal
således bruges til at følge op på vækstteamets arbejde. Det beløb er
væsentlig større end det, som Venstre med dette beslutningsforslag
foreslår afsat til et genstartsteam for landdistrikterne. Anbefalinger‐
ne til regeringen skal afleveres fra de teams i maj 2021, og det
er ambitionen, at opfølgningen på anbefalingerne fra de regionale
vækstteams kan fremme erhvervsudvikling i hele landet, herunder
også i landdistrikterne.
Jeg er meget enig i målet i Venstres beslutningsforslag, men jeg
mener ikke, det er den bedste vej til at nå målet. Det er min vurde‐
ring, at de regionale vækstteams i højere grad end det foreslåede
genstartsteam afgrænset til landdistrikterne kan tage højde for det

10

Mandag den 26. april 2021 (B 213)

samspil, og regeringen ser frem til at modtage deres anbefalinger.
Det er også min vurdering, at de regionale vækstteams vil medvirke
til at sikre en bedre sammenhæng mellem land og by, samtidig med
at der er fokus på genstart af Danmark. Derfor er det min anbefaling,
at beslutningsforslaget afvises, men jeg ser frem til en god debat.
Kl. 10:50

Første næstformand (Karen Ellemann):
Tak til ministeren. Der er ønske om en kort bemærkning til hr. Peter
Juel-Jensen, Venstre. Værsgo.
Kl. 10:50

Peter Juel-Jensen (V):
Tak, og tak for talen. Regeringens forslag om de regionale vækst‐
teams er ikke helt tosset. Det er ikke helt tosset, og det er jo mange
af de samme takter, som jeg har valgt at bygge Venstres forslag op
omkring. Nu var vi dog ikke inviteret, fordi det åbenbart er blevet
således, at man, selv om man siger, at man ikke gør det, praktiserer
blokpolitikken. For ellers havde Venstre vel været inviteret til at
være med til at lave noget, som kunne være med til at løfte landdi‐
strikterne.
Regeringens vækstteams er jo ikke finansieret i finansloven. Vi
har lige drøftet et punkt, som det var umuligt at finde penge til,
men det her kunne man godt – midt i en finanslov – finde penge til.
Hvordan hænger det lige sammen?
Kl. 10:51

Første næstformand (Karen Ellemann):
Ministeren.
Kl. 10:51

Kl. 10:53

Indenrigs- og boligministeren (Kaare Dybvad Bek):
Nej, ordføreren spurgte til, hvor finansieringen kom fra, og det
svarede jeg på. Men jeg vil da gerne sige, at vi kan diskutere en
udligningsreform, hvis ordføreren gerne vil det, og så må man da
huske tilbage på, hvordan det var, det gik, da den Venstreledede
regering foreslog en udligningsreform. Så vidt jeg husker, blev der
ikke noget ud af det. Så lad os endelig tage den diskussion. Altså,
vi har lavet en udligningsreform, som er fantastisk god for langt de
fleste landkommuner, og som omfordeler. Guldborgsund Kommune
får, bare for at nævne et eksempel, 120 mio. kr. mere til at drive
deres velfærd for, og jeg er selvfølgelig glad for, at Venstre også
er med i det, men det kunne den daværende regering jo altså ikke
lande. Så det har jeg svært ved at se at jeg skal tage kritik for.
Kl. 10:53

Første næstformand (Karen Ellemann):
Tak til indenrigs- og boligministeren. Der er ikke flere korte be‐
mærkninger til ministeren. Så kan ordførerrækken påbegyndes, og
den første ordfører kommer fra Socialdemokratiet, og det er hr.
Lennart Damsbo-Andersen. Velkommen.
Kl. 10:54

(Ordfører)
Lennart Damsbo-Andersen (S):
Tak, formand. Som ministeren jo netop har gjort klart, har den krise,
som coronaen har medført, ramt hele Danmark, og dermed har den
også ramt landdistrikterne. For at afbøde virkningen af coronaen
har vi så aftalt at nedsætte syv regionale genstartsteams, som skal
sikre, at erhvervslivet og regionerne kommer sikkert igennem krisen
og godt ud på den anden side, og det gælder naturligvis også for
landdistrikterne.
Venstre mener så, at der skal et særligt team til for landdistrik‐
terne. Det mener vi i Socialdemokratiet er unødvendigt, idet den
opgave implicit ligger i de teams, der allerede er nedsat, og det kan
godt være, at det måske skal tydeliggøres. Men det mener jeg så
også at vi gør alene ved den debat, vi har her i dag, og det gør vi
ikke ved lave et særligt team. Så derfor kan vi ikke støtte forslaget.

Indenrigs- og boligministeren (Kaare Dybvad Bek):
Som jeg har sagt, kommer pengene fra det, der hedder REACT-EUprogrammet. Men jeg vil godt anholde den der påstand om, at vi
skulle føre blokpolitik. Jeg vil gerne tage et væddemål her i salen
med ordføreren om, om der er lavet flest aftaler i den her regerings
tid, som går ind over midten, altså som har borgerlige partier med,
eller om der i den forhenværende Venstreledede regering blev lavet
flest aftaler, der gik ind over midten og havde et parti fra rød blok
med. Den konkurrence tror jeg altså ikke at den tidligere regering vil
vinde.
Vi laver rigtig mange brede aftaler, og det er vigtigt for os, at
vores arbejde er bredt forankret i Folketinget, men der er nogle
steder, hvor det giver bedst mening at lave det på den måde, som det
er lavet her, og så er det selvfølgelig det, der sker.

Første næstformand (Karen Ellemann):
Tak til den socialdemokratiske ordfører. Der er ønske om en kort be‐
mærkning til ordførerne og den er fra hr. Peter Juel-Jensen, Venstre.
Værsgo.

Kl. 10:52

Kl. 10:55

Første næstformand (Karen Ellemann):
Hr. Peter Juel-Jensen.
Kl. 10:52

Peter Juel-Jensen (V):
Tak, nu fik jeg jo ikke svar på mit spørgsmål, men jeg fik en sang
fra de varme lande omkring blokpolitik. Jeg tror måske, det hænger
sådan sammen, at den nuværende opposition er en væsentlig bedre
opposition og tager mere ansvar, bl.a. også for landdistrikterne, og
derfor formåede vi at kæmpe en udligningsreform i hus, selv om
den ansvarlige minister gjorde alt for at køre den i grøften. Den
daværende opposition ville jo, sidst vi snakkede udligningsreform,
intet. Jeg spurgte ind til finansieringen.
Hvorfor kan man finde penge til det her, når man ikke kunne
finde penge til at finansiere det forrige punkt?
Kl. 10:53

Første næstformand (Karen Ellemann):
Ministeren.

Kl. 10:55

Peter Juel-Jensen (V):
Tak, og tak for talen. Jeg fremsatte jo det her forslag på Venstres
vegne for et godt stykke tid siden, og det var, inden regeringen
landede en politisk aftale sammen med støttepartierne om noget
lignende som det, jeg foreslog. Det har ordføreren godt vidst, går
jeg ud fra, for ordføreren følger jo godt med i, hvad der sker på
landdistriktsområdet.
Hvorfor sørgede ordføreren ikke for, at vi lavede en bred aftale
i Folketinget, således at hele Folketinget og landdistriktspartiet, som
ordføreren og jeg plejer at føre os frem med, kunne bakke op om‐
kring noget, der kunne være med til at sparke gang i landdistrikterne
og måske også få nogle andre input ind, der kunne være med til at
skabe vækst og beskæftigelse?
Kl. 10:55

Første næstformand (Karen Ellemann):
Ordføreren.

Mandag den 26. april 2021 (B 213)

Kl. 10:55

Lennart Damsbo-Andersen (S):
Nu ved ordføreren jo godt, at det i en regering er ministrene, der
laver aftaler, og at det ikke er ordførerne. Så det er sådan set svar
nok på det.
Kl. 10:56

Første næstformand (Karen Ellemann):
Hr. Peter Juel-Jensen.
Kl. 10:56

Peter Juel-Jensen (V):
Jeg har jo kendt ordføreren igennem rigtig mange år og ved, hvor
meget ordføreren brænder for landdistriktsområdet, og jeg kender
også ordføreren godt nok til at vide, at ordføreren ikke lader sig
jokke under fode af nogen som helst, heller ikke af en minister. Ord‐
føreren har en stor troværdighed på landdistriktsområdet. Hvorfor
bruger ordføreren ikke den til noget og får sikret, at vi får skabt
nogle brede aftaler i Folketinget?
Kl. 10:56

Formanden (Henrik Dam Kristensen):
Ordføreren.
Kl. 10:56

Lennart Damsbo-Andersen (S):
Jeg synes jo, at min ordførertale siger det ganske rent og enkelt,
altså at de syv regionale genstartsteams, der er lavet, også omfavner
landdistrikterne. Derfor er det forslag, som Venstre her fremsætter,
ikke nødvendigt, og derfor kan vi ikke støtte det.
Kl. 10:56

Formanden (Henrik Dam Kristensen):
Der er ikke flere korte bemærkninger, og dermed siger vi tak til
ordføreren. Så er det fru Mette Hjermind Dencker, Dansk Folkeparti.
Værsgo.

11

ø; at forhindre skolelukninger ude i de små landdistrikter og på
øerne ved at vende tilbage til den gamle regel om, at der skulle
være afstemning i skoledistriktet før lukning af en skole; at sikre
de små købmænd bedre vilkår ved bedre lånemuligheder; at lave
befordringsfradrag, både at forhøje befordringsfradraget, men også
at lave det, når man pendler til et landdistrikt; og selvfølgelig at
rykke en masse uddannelser og arbejdspladser til landdistrikterne.
Det er et udspil, som vil munde ud i en del beslutningsforslag
i nær fremtid, som alle vil gavne vækst og udvikling i landdistrikter‐
ne.
Venstre har med det her forslag en anden idé, nemlig et gen‐
startsteam for landdistrikter bestående af en række repræsentanter
fra forskningsinstitutioner, virksomheder og organisationer. Jeg kan
faktisk godt lide det der med, at det endelige mål skal være en
samlet vækstplan for landdistrikterne. Det synes jeg er super godt.
Tror jeg personligt på, at et genstartsteam vil være bedre end at
tage en række konkrete politiske tiltag? Nej, det tror jeg ikke på.
Jeg har arbejdet her i snart 10 år, og jeg ved, at når det kommer
til landdistriktsudvikling, er det jo ikke, fordi vi mangler viden. Det
er jo ikke, fordi at det, at man sætter folk sammen og sådan noget,
kan gøre os klogere, så vi får en kæmpe åbenbaring og siger, gud,
var det det, der manglede, for det her med landdistrikter er jo ikke
raketvidenskab. Jeg synes nok, at alle os ordførere får en masse
viden, når vi kommer ud til øerne og landdistrikterne. Det er ikke
viden, der mangler, men det handler om politisk uenighed, og som vi
så det, da vi debatterede det sidst i forhold til trafikal ligestilling, er
det vilje, der mangler.
Men jeg har det også sådan, at når det kommer til landdistriktsud‐
vikling, vil vi i Dansk Folkeparti ikke lade et forslag som det her fra
Venstre gå vores næse forbi, uden at vi dog prøver det af. Selv om
det ikke kan stå mål med konkrete politiske initiativer, kan jeg godt
lide ved forslaget, at det er et pres, som lægges på regeringen for
virkelig at give landdistriktsudvikling opmærksomhed, og det synes
jeg altså vi skal bakke op om. Så lad os da endelig prøve det af også.
Tak.
Kl. 11:01

Kl. 10:57

(Ordfører)
Mette Hjermind Dencker (DF):
Tak for det. Alle os, der bor i de dejlige danske landdistrikter, ved
jo godt, hvor fantastisk og specielt det er, altså det her med at starte
dagen til lyden af fuglesang, at stå op til den dejlige natur, det at
mærke den ro, man har i sjælen, når man bor i naturen, det at tilhøre
et lokalsamfund, hvor man kerer sig om hinanden, og hvor man af
hjertet bakker op om de små lokale forretningsdrivende, og det, som
er så fantastisk, at man lærer at omgås alle mennesker, også dem,
man føler sig meget forskellig fra. For vi er jo nødt til at løfte i
flok, når vi bor i et landdistrikt, så man lærer at samarbejde med
alle mulige mennesker, som man aldrig selv ville have valgt i sin
vennekreds, og det gør, at de mennesker, der er vokset op på en
ø eller i et landdistrikt, er utrolig fantastiske at have som kolleger,
fordi de forstår det her med samarbejdets kunst, for det er noget, de
har lært. Derimod zapper man bare rundt i omgangskredse i byerne,
og der har man ikke de samme samarbejdsforudsætninger, for der er
man ikke vant til at omgås folk, man er meget forskellig fra. Så det
er fantastiske kompetencer, landdistriktsfolk og øfolk har.
Vi har alle sammen nogle gode bud på, hvordan vi kan fremme
udviklingen i landdistrikterne og på øerne. I Dansk Folkeparti frem‐
lagde vi for nylig et godt og gennemarbejdet landdistriktsudspil.
Det var vores bud på, hvordan vi samlet kan løfte landdistrikterne
på en lang række områder: Det handler bl.a. om at sikre den fulde
trafikale ligestilling af øerne, som vi også har debatteret nu; at sikre,
at øboere, som er under 18 år, har ret til SU, når de er nødt til at
tage en uddannelse, som gør, at de bare må flytte væk fra deres

Formanden (Henrik Dam Kristensen):
Der er ingen korte bemærkninger, så vi siger tak til ordføreren. Så er
det fru Halime Oguz, SF.
Kl. 11:02

(Ordfører)
Halime Oguz (SF):
Tak for det. Vores ordfører, fru Karina Lorentzen Dehnhardt, kunne
desværre ikke være her i dag, så jeg vil læse hendes tale op.
Til at starte med vil jeg gerne takke hr. Peter Juel-Jensen og de
andre forslagsstillere fra Venstre for at fremsætte dette beslutnings‐
forslag. Det er jo svært at blive andet end glad for et forslag, der så
direkte vil gå ind og kickstarte landdistrikternes økonomi. Jeg står
alligevel heroppe og er imod forslaget, for det kommer desværre en
smule for sent. For lidt over en måned siden blev der nedsat syv
regionale genstartsteams, som bl.a. SF forhandlede på plads med
regeringen i finansloven, og de her regionale teams gør allerede
meget af det, som Venstres genstartsteams skulle tage sig af, og har
endda en række fordele over for dem. De regionale vækstteams har
til formål at styrke væksten og beskæftigelsen i hele regionen, som
jo også omfatter landdistrikterne, og ikke nok med, at de skal styrke
væksten, de skal også komme med forslag til investeringer i det
lokale erhvervsliv, som i sidste ende kun vil komme landdistrikterne
til gode, specielt efter flere måneders dødvande oven på den seneste
nedlukning.
De har også den fordel, at de i højere grad vil inddrage flere
relevante repræsentanter fra hele regionen og ikke kun det enkelte
landdistrikt. Der er både repræsentanter for erhvervslivet, fagbevæ‐

12

Mandag den 26. april 2021 (B 213)

gelsen, kommunerne og så forsknings- og vidensinstitutioner, og
hvor beslutningsforslaget nok lægger mere vægt på at få større
repræsentation fra vidensinstitutioner, er kredsen af repræsentanter
større i de regionale teams. Der er derfor et langt større fokus på
at udvikle et sammenhængende Danmark, der forbinder de levende
landdistrikter med sunde bysamfund og en stærk hovedstad, og det
er et fokus, der igen kommer landdistrikterne mere til gode end
beslutningsforslaget.
Så selv om jeg gerne vil rose Venstre for at fremsætte et forslag,
der vil udvikle vores landdistrikter, kan vi i SF ikke stemme for. Vi
synes, det er løst med de regionale teams i vores finanslovsaftale,
men vi synes også i sidste ende, at de nedsatte teams har betydelige
fordele frem for dem i beslutningsforslaget. Tak for ordet.
Kl. 11:04

Formanden (Henrik Dam Kristensen):
Tak. Der er en kort bemærkning til hr. Peter Juel-Jensen. Værsgo.
Kl. 11:04

Peter Juel-Jensen (V):
Tak. Og tak for talen. Nu ved jeg godt, at ordføreren har læst talen
op på vegne af en anden, og derfor skal man måske ikke stille for
mange spørgsmål. Men jeg kender også ordføreren som en politiker,
som har sine meningers mod, og jeg vil gerne spørge om en konkret
vurdering, for det forslag, som vi debatterer her, blev fremsat den
5/3, og det vil så sige, at der har det været kendt.
Den politiske aftale, som regeringen har lavet sammen med sine
støttepartier, er vel 2-3 uger gammel, så man har haft kendskab
til det her forslag, inden man lavede aftalen med støttepartierne.
Hvorfor tror ordføreren, at Venstre ikke var inviteret med til de
forhandlinger, som regeringen lavede med støttepartierne?
Kl. 11:05

Formanden (Henrik Dam Kristensen):
Ordføreren.
Kl. 11:05

Halime Oguz (SF):
Tak. Det er rigtigt, at jeg har mine holdninger til tingene, men lige
præcis det her spørgsmål kan jeg simpelt hen ikke svare på, for jeg
ved det ikke. Det tror jeg at man er nødt til at spørge ministeren eller
regeringen om. Jeg ved det ikke.
Kl. 11:05

Formanden (Henrik Dam Kristensen):
Hr. Peter Juel-Jensen.
Kl. 11:05

Peter Juel-Jensen (V):
Jamen her havde jeg chancen til at spørge en, som stod helt udenfor,
og som læste talen op på vegne af nogle andre. Man kunne jo godt få
et indfald, der hedder voksenmobning, at blive holdt udenfor; eller at
det nu er regeringens tur til at komme til fadet, og så skal alle andre
bare holdes udenfor. Synes ordføreren, at landdistrikterne fortjener at
blive sat i bås med sådan nogle tanker?
Kl. 11:05

Formanden (Henrik Dam Kristensen):
Ordføreren.

der er ordfører på det her område, så jeg har intet kendskab til det,
der blev spurgt om.
Kl. 11:06

Formanden (Henrik Dam Kristensen):
Så siger vi tak til ordføreren. Der er ikke flere korte bemærkninger.
Og så går vi videre til fru Kathrine Olldag, Radikale Venstre.
Kl. 11:06

(Ordfører)
Kathrine Olldag (RV):
Tak, formand. Tak for forslaget til Venstre. Men som de øvrige
ordførere jo også har gjort opmærksom på, sparker Venstre jo en
åben dør ind, for vi har jo allerede lavet regionale genstartsteams,
og det har vi jo gjort inden for rammerne af det, som regeringen
tidligere frisk har kaldt krigskassen, men som vi jo egentlig også
sådan lidt mere neutralt har kaldt det grønne råderum. Det er jo
kortvarige investeringer, som har en udløbsdato, så derfor har det jo
føltes passende, i hvert fald også set i lyset af, hvad man i øvrigt
har finansieret inden for den ramme, at investere i sådanne regionale
vækstteams – syv styks.
Vi glæder os i Radikale Venstre rigtig meget til at se anbefalin‐
gerne fra de her regionale vækstteams. Jeg har det nok personligt
fuldstændig ligesom DF's ordfører, at konkrete politiske initiativer
ofte er bedre end en lang række anbefalinger fra kloge mennesker,
hvor man måske lidt på forhånd også godt ved, hvad det egentlig er,
de har tænkt sig at foreslå. Det er jeg fuldstændig og aldeles med på.
Det være sagt synes jeg også, at de regionale vækstteams, som
vi nu har aftalt med regeringen, fylder et hul ud, hvor den tidligere
aftale om erhvervsfremme måske har sluppet. Det var jo en aftale,
som vi i Radikale Venstre valgte ikke at være med i, fordi vi egentlig
sporede, at der var en yderligere centralisering i den aftale, som
efterlader en lang række små og mellemstore virksomheder lidt med
håret i postkassen ude i landdistrikterne og i provinsen.
For os at se har erhvervsfremmeloven jo på den ene side ramt
et behov og skabt, hvad man kunne kalde for at sætte Danmark op
i et højere gear i forhold til internationale konkurrencevilkår; men
på den anden side har den altså også efterladt et tomrum til det her
niveau af virksomheder lige under, som måske i virkeligheden ikke
er store nok til egentlig at komme i betragtning til nogle af Erhvervs‐
styrelsens mange midler. Så for os at se kunne der godt være et
eller andet potentiale i at gribe de her regionale vækstteams og så
måske på lang sigt gøre dem permanente på et eller andet niveau,
uden at jeg her kan komme og sige, hvordan man skulle finansiere
det. Men det er jo noget, vi kan snakke om, når anbefalingerne og
evalueringerne af de her vækstteams kommer. I hvert fald har det
været en udpræget fornøjelse at være med til at nedsætte de her syv
regionale vækstteams, for med vores blik afhjalp det en mangel.
Venstre kommer jo med et forslag i dag om noget, som vi allere‐
de har lavet, og det er jo skønt, at vi er enige om, at der skal være de
her vækstteams, og at det faktisk er en rigtig god idé. Men derfra kan
vi faktisk ikke støtte forslaget, fordi vi jo egentlig synes vi allerede
har gjort det.
Kl. 11:09

Formanden (Henrik Dam Kristensen):
Der er en kort bemærkning fra hr. Peter Juel-Jensen, Venstre.
Kl. 11:09

Kl. 11:05

Halime Oguz (SF):
Jeg mener helt klart, at der er større fordele ved et større samarbejde
mellem alle partierne end mindre aftaler – helt klart. Men jeg ved
simpelt hen ikke, hvorfor Venstre ikke er med, for det er ikke mig,

Peter Juel-Jensen (V):
Tak for talen. Man kan godt, når man er i mine sko, blive lidt
misundelig over, at De Radikale fik lov til at være med. Det ville vi
også rigtig gerne have været, netop også, fordi det her rummer nogle
perspektiver. Aftalen er jo lavet, efter at vi fremsatte vores forslag.
Når jeg sådan skal styrke mit selvværd, siger jeg, at den er lavet

Mandag den 26. april 2021 (B 213)

på baggrund af vores beslutningsforslag. Men hvad nu, ordfører,
hvis et eller flere af de her regionale vækstteams peger på, at lande‐
vejsprincippets implementering hundrede procent er en forudsætning
for vækst på vores øer, vil man så følge sådan en anbefaling fra et
vækstteam?
Kl. 11:10

Formanden (Henrik Dam Kristensen):
Ordføreren.
Kl. 11:10

Kathrine Olldag (RV):
Ja, ved det, at det allerede er radikal politik. Hvis vi kan finde
pengene, så ligger det jo nok i god tråd med det, som evalueringen
forhåbentlig også i 2022 peger på. Men hvordan vi skal gøre det, ja,
det er jo teknikken i det.
Kl. 11:10

Formanden (Henrik Dam Kristensen):
Hr. Peter Juel-Jensen.
Kl. 11:10

Peter Juel-Jensen (V):
Jeg kunne forstå på ordførerens tale, at de regionale vækstteam her
er finansieret af den såkaldte krigskasse. Der er der jo pænt med
luft til også at finansiere den fulde implementering af landevejsprin‐
cippet. Kunne man så ikke starte der?
Kl. 11:10

Formanden (Henrik Dam Kristensen):
Ordføreren.
Kl. 11:10

Kathrine Olldag (RV):
Nej, for man har det problem, at det ikke er varige midler. Så igen,
en fuld indfasning vil jo så være en overgang, og på den anden side
af det skal vi til at finde varige midler til det. Så for mig at se er det
ikke det rigtige sted at placere det her tiltag.
Kl. 11:10

Formanden (Henrik Dam Kristensen):
Vi siger tak til ordføreren. Der er ikke flere korte bemærkninger, så
vi går videre i ordførerrækken til hr. Rasmus Vestergaard Madsen,
Enhedslisten.

13

Der er ligesom i det forrige beslutningsforslag, som vi lige har
behandlet, henvist til Venstres udspil til finanslovsprioriteringer, men
også her kommer forslagsstillerne ikke med et konkret bud på finan‐
siering, og på den baggrund kan Enhedslisten ikke støtte forslaget.
Kl. 11:12

Formanden (Henrik Dam Kristensen):
Tak for det. Jeg ser ikke nogen korte bemærkninger, og derfor kan vi
efter afspritning gå videre til fru Mette Thiesen, Nye Borgerlige.
Kl. 11:13

(Ordfører)
Mette Thiesen (NB):
Danmark er et lille, men dejligt land med lyse bøgeskove, bølgende
korngule marker og, som jeg kunne konstatere i morges, snevejr i
april, selv om vi lige havde håbet på forår. Vi har anemoner i skov‐
bunden, vi har fuglesang foroven, vi har øer, og vi har fastland. Vi
har et land, der på trods af små afstande er præget af forskellighed,
fra den jyske hede til Bornholms klipper – alt sammen er både dansk
og dejligt. Og vi skal sikre, at Danmark hænger bedre sammen, og
at den danske sammenhængskraft også indbefatter infrastruktur og
økonomisk mulighed for at bosætte sig, også i de områder, hvor bus‐
sen ikke går en gang i timen, måske ikke engang en gang om dagen.
Det er de dele af Danmark, hvor der er helt stjerneklart uden lys fra
byer, der svækker stjernernes glans, og de dele af Danmark, hvor
stilheden er til at føle på. Derfor er jeg generelt positivt indstillet
over for de fleste forslag, der vil sikre alle dele af Danmark, for der
skal det også være endnu mere attraktivt at bo.
I Nye Borgerlige ønsker vi trafikal ligestilling. Det skal ikke være
dyrere at køre 1 km end at sejle 1 km. Vi ønsker en forbedret og
udbygget infrastruktur. Vi ønsker at fjerne registreringsafgiften og
halvere benzinafgiften, for det skal være muligt for alle danskere at
have både sikrere og billigere biler. Jeg ser frem til udvalgsbehand‐
lingen af det her forslag, for vi skal sikre, at alle ude i Danmark har
en stemme, i forhold til hvordan vi sikrer øer og landdistrikter, og
vi får forhåbentlig også afklaret, hvordan vi bedst muligt sikrer alle
dele af Danmark.
Kl. 11:15

Formanden (Henrik Dam Kristensen):
Vi siger tak til ordføreren. Der er ingen korte bemærkninger. Derfor
går vi nu videre til ordføreren for forslagsstillerne, hr. Peter Juel-Jen‐
sen. Værsgo.

Kl. 11:11

Kl. 11:15

(Ordfører)
Rasmus Vestergaard Madsen (EL):
Tak. Ønsket om mere udvikling og bosætning i landdistrikterne deler
vi i Enhedslisten til fulde. Der er alt for længe blevet ført en politik,
som har udsultet områderne uden for de store byer. Vi har gennem
mange år set en tendens til, at flere flytter ind til de større byer, og
at det samtidig bliver sværere og sværere at få de små samfund til
at hænge sammen. Skolen lukker, købmanden gør så det samme, og
de øvrige jobs i området forsvinder også. Gentagne centraliseringer
har gjort, at der samtidig er blevet længere til rådhuset, til politiet og
til hospitalet, og det hjælper selvfølgelig heller ikke, at der også er
blevet længere og længere mellem busserne.
Enhedslisten støtter klart op om at få afdækket de bagvedliggen‐
de grunde til, at Danmark er ude af balance, når vi ser på forholdet
mellem land og by. Det er helt nødvendigt at få afdækket dette for at
kunne komme løsningerne nærmere. Derfor var Enhedslisten jo også
med til som en del af finansloven at nedsætte de her syv regionale
genstartsteams, som fordelt over hele Danmark netop skal se på,
hvordan vi får skabt udvikling i hele Danmark. Det arbejde vil vi
rigtig gerne se resultatet af, før yderligere bør sættes i gang.

(Ordfører for forslagsstillerne)
Peter Juel-Jensen (V):
Tak for det, formand. Indledningsvis vil jeg gerne sige tak til både
ministeren og ordførerne for deres taler. Man kan jo sige, at de
falder på et tørt sted, for mens byerne buldrer derudad, går det
væsentlig langsommere i vores landdistrikter. Vores landdistrikter er
udfordret, hvilket bakkes op af tal fra Danmarks Statistik, der viser,
at yderkommunerne har tabt samlet set 10 pct. af arbejdspladserne
i 2018 målt i forhold 2008, omvendt blev bykommunerne mildere
ramt af finanskrisen, og i byerne har man oplevet, at der er kommet
8 pct. flere arbejdspladser i samme periode.
Med det, vi er på vej gennem, og som har stået på siden marts
sidste år, er dette beslutningsforslag et forsøg på at komme foran,
for ingen ved, hvordan det ser ud på den anden side, og ingen ved,
i hvilket tilstand vi kommer ud på den anden side, og derfor skal vi
gå i gang med arbejdet allerede nu. Styrkepositioner skal findes, de
skal dyrkes, og nye spirer skal nurses og gødes. Jeg kan læse mig til,
at man midt i april har lavet et tilsvarende initiativ, som man kalder
waketeams, genstartsteams eller vækstteams, det skal ikke skille os
ad, og for at citere en kineser, Deng Xiaoping, så er det jo lige

14

Mandag den 26. april 2021 (B 220)

meget, om katten er sort eller hvid, bare den fanger mus – og det var
vist nok i forbindelse med et opgør med den tidligere præsident Mao
Zedongs linje. Men om det hedder det ene eller det andet, skal ikke
skille os ad. Vi ville bare gerne have været med til at sikre, at vi fik
lavet den bedst mulige aftale for vores landdistrikter.
Jeg kunne ikke vide tilbage i februar, da jeg indsendte mit beslut‐
ningsforslag, hvilken aftale regeringen ville indgå. Jeg kunne blot
forholde mig til, hvad alle dem, nemlig eksperterne, som vi indimel‐
lem læner os op ad og lænede os op ad under den kritiske udvikling
under finanskrisen, mente, og de mente, at coronakrisen kunne blive
langt værre end finanskrisen for vores landdistrikter. Derfor skulle
der handles.
Jeg havde jo håbet på, at vi i fællesskab og på baggrund af
debatten i dag kunne have udarbejdet en ambitiøs plan for vores
landdistrikter, som ville indeholde overordnede mål for den økono‐
miske udvikling frem til 2030. At vi skulle have minimum 5 pct.
flere private arbejdspladser i vores land- og yderkommuner i 2030,
så den private beskæftigelse kunne blive styrket med hen ved 30.000
jobs, at vi kunne blive enige om minimum samme bnp-vækst for
resten af landet frem mod 2030 ude i vores landdistrikter, og at
ledigheden i vores land- og yderkommuner skulle falde til et niveau,
som vi kendte det umiddelbart før coronakrisen, er f.eks. tre mål,
som vi kunne have lavet politik efter. Men misforstå mig ikke. Jeg
er glad for, at regeringen har taget initiativ til noget politik for vores
landdistrikter. Men hvor havde det været dejligt, hvis man havde haft
det nødvendige mod til at lave en aftale med hele Folketinget. Det
tror jeg havde gjort aftalen meget bedre.
Regeringens vækstteams er stadig væk en velbevaret hemmelig‐
hed og måske endnu blot et par tanker på et stykke papir. Men
havde det ikke givet mening, at man var startet med at kulegrave
de eksisterende rammer for vores erhvervsliv i landdistrikterne og så
kommet med målrettede forslag til, hvordan det kunne forbedres i
samarbejdet med dem? Venstre ville gerne have været med i det her
arbejde, fordi vi normalt er garant for, at tingene bliver bedre.
Jeg skal hilse fra Det Konservative Folkeparti og sige, at de er
enige i det hele, også udsagnet om, at når Venstre er med, bliver
tingene generelt bedre. Tak.
Kl. 11:19

Formanden (Henrik Dam Kristensen):
Tak for det. Der er en kort bemærkning til fru Kathrine Olldag,
Radikale Venstre.
Kl. 11:19

Kathrine Olldag (RV):
Tak, formand. Jeg har svært ved at genkende, at det her er en velbe‐
varet hemmelighed, men det må ordføreren jo så tage på sin egen
kappe. Jeg kan heller ikke genkende, at Venstre ikke var inviteret
til forhandlingerne om genstart af Danmark. Det var jo den samlede
krigskasse og det, vi endte med at kalde det grønne råderum, som
var rammen for det, vi lavede på det tidspunkt. Kan ordføreren beeller afkræfte, at grunden til, at Venstre trak sig ud, var, at Venstre
ikke kunne se sig selv i den bilaftale, vi lavede på tidspunkt?
Kl. 11:19

Formanden (Henrik Dam Kristensen):
Ordføreren.

man ikke kan støtte billigere færgebilletter til øerne, fordi vi også
skal tage kvoteflygtninge. Altså, det er ikke god argumentation i min
bog. Venstre er med alle steder, hvor vi kan være med til at fremme
vækst og udvikling og dermed skabe arbejdspladser og bosætning i
vores landdistrikter.
Kl. 11:20

Formanden (Henrik Dam Kristensen):
Kathrine Olldag.
Kl. 11:20

Kathrine Olldag (RV):
Så undrer det mig bare, at Venstre skrev sig ud af den bilaftale og
derved faktisk også skrev sig ud af at være med til at sætte sin
underskrift på den samlede grønne vækstplan for Danmark. Men det
må så være det. Og jeg har stadig væk til gode at finde ud, hvorfor
Venstre egentlig trak sig ud af den bilaftale, men det skal jeg nok
lade være med at spørge ordføreren om.
Kl. 11:21

Formanden (Henrik Dam Kristensen):
Ordføreren.
Kl. 11:21

Peter Juel-Jensen (V):
Altså, det tror jeg godt at ordføreren kan få svar på. Måske skulle
ordføreren have rejst det spørgsmål i forhandlingsforløbet: Hvorfor
ville Venstre ikke være med? For det må jo være vigtigt for netop
at sikre en kontinuitet, og den politiske ballast har ordføreren forhå‐
bentlig også, at vi, når vi starter gode forhandlinger om ting, der skal
være med til at bringe Danmark fremad, har så stort et flertal fra
Christiansborg som overhovedet muligt med i bagagen. Men når det
kommer til vores landdistrikter, er Venstre altid med, også foran De
Radikale.
Kl. 11:21

Formanden (Henrik Dam Kristensen):
Så siger vi tak til ordføreren. Der er ikke flere korte bemærkninger.
Da der ikke er flere, der har bedt om ordet, er forhandlingen
sluttet.
Jeg foreslår, at forslaget til folketingsbeslutning henvises til Udval‐
get for Landdistrikter og Øer. Hvis ingen gør indsigelse, betragter
jeg dette som vedtaget.
Det er vedtaget.

Det næste punkt på dagsordenen er:
3) 1. behandling af beslutningsforslag nr. B 220:
Forslag til folketingsbeslutning om bæredygtigt byggeri og bære‐
dygtige renoveringer i kommunerne og regionerne.
Af Søren Egge Rasmussen (EL) m.fl.
(Fremsættelse 09.03.2021).
Kl. 11:21

Kl. 11:20

Peter Juel-Jensen (V):
Jeg er helt klar over, at Venstre ikke var med i bilaftalen, men at en
aftale omkring vores biler og beskatningen af dem skulle have noget
af gøre med, hvordan vi skal sparke gang i vores landdistrikter, er
to ting, jeg ikke lige kan få til at svinge sammen. Det svarer til det
eksempel, vi havde under det forrige punkt, hvor nogle mente, at

Forhandling
Formanden (Henrik Dam Kristensen):
Forhandlingen er åbnet. Indenrigs- og boligministeren, værsgo.

Mandag den 26. april 2021 (B 220)

Kl. 11:22

Indenrigs- og boligministeren (Kaare Dybvad Bek):
Tak for det, formand. Jeg vil indlede med at takke partierne bag
»Aftale om National strategi for bæredygtigt byggeri« af den 5.
marts 2021 for nogle gode og konstruktive forhandlinger, hvor vi
sammen har fastlagt rammerne for den langsigtede, grønne omstil‐
ling af byggeriet. Jeg er rigtig glad for og tilfreds med, at vi med den
brede politiske aftale har skabt et ambitiøst grundlag for bæredygtigt
byggeri i Danmark. For der er ingen tvivl om, at byggeriet skal
bringes ind i en ny, grøn tidsalder, hvor klimavenlige løsninger går
hånd i hånd med sunde, gode og billige byggerier. Forslagsstillerne
er som bekendt også en del af den politiske »Aftale om National
strategi for bæredygtigt byggeri«.
Med beslutningsforslaget ønsker forslagsstillerne at pålægge re‐
geringen dels at fremsætte forslag, så der i forbindelse med kom‐
munernes og regionernes byggerier og renoveringer kan stilles et
bæredygtighedskrav om et maksimalt CO2-aftryk, dels at undtage
byggerier, der opfylder sådan et krav fra anlægsloftet. Indlednings‐
vis skal jeg bemærke, at det allerede er muligt for kommuner og
regioner at stille krav om et maksimalt CO2-aftryk for deres egne
byggerier, men samtidig vil jeg bemærke, at der ikke foreligger et
fagligt grundlag for at stille et generelt krav om livscyklusberegning
og CO2-grænseværdier for renoveringer. I de europæiske lande, der
er langt fremme i arbejdet med klimakrav til bygninger, som f.eks.
Holland eller Frankrig eller Finland, gælder aktuelle eller kommende
krav om CO2-grænseværdier kun for nybyggeri. Der er heller ikke
kendskab til øvrige lande, der på nuværende tidspunkt har planer om
at indføre krav om livscyklusberegning for renoveringer og derfor
heller ikke grænseværdier for renoveringer.
Med hensyn til at undtage kommuners og regioners bygninger,
der opfylder visse bæredygtighedskrav fra anlægsloftet, aftales ni‐
veauet for afgrænsning af den kommunale og regionale anlægsram‐
me mellem regeringen, KL og Danske Regioner i forbindelse med
de årlige forhandlinger om kommunernes og regionernes økonomi.
Udgifter til anlægsinvesteringer i bæredygtigt byggeri vil påvirke
de samlede de offentlige udgifter på lige fod med andre kommunale
og regionale investeringer. Hvis udgifter, som i dag er omfattet af
anlægsrammerne, skal undtages fra udgiftsstyring via de aftalte an‐
lægsrammer, vil det således kræve særskilt finansiering af et højere
anlægsniveau for de kommunale og regionale anlægsudgifter for det
samlede økomomiske råderum. Alternativt svækkes de offentlige fi‐
nanser. Undtagelsen af specifikke anlægsudgifter fra anlægsrammen
vil derfor fortrænge rum til andre offentlige investeringer inden for
den samlede udgiftsramme, det kunne eksempelvis være kollektiv
trafik, infrastruktur eller lignende.
Den nuværende rammestyring af kommunernes og regionernes
samlede bruttoanlægsudgifter understøtter, at de enkelte kommuner
og regioner skal foretage prioriteringer af deres anlægsinvesteringer
på baggrund af lokale behov og ønsker inden for den samlede an‐
svarlige ramme. Styringen understøtter endvidere, at de offentlige
udgifter overordnet udvikler sig i overensstemmelse med regerin‐
gens økonomiske planer.
Det er i min optik helt centralt, at vi stiller kommende bære‐
dygtighedskrav til byggeriet ud fra et fagligt funderet og oplyst
grundlag. Som del af den politiske »Aftale om National strategi
for bæredygtigt byggeri« er der således også igangsat et arbejde
med at belyse helhedsvurderinger ved renoveringer, der bl.a. skal
bidrage til at understøtte beslutning om eventuel nedrivning eller
ombygning ved renoveringer, der kan afspejle den rette balance mel‐
lem økonomi, kvalitet og klimabelastning på lang sigt. Partierne bag
aftalen blev i den forbindelse enige om at mødes ultimo 2022, hvor
aftalepartierne vil modtage en afrapportering vedrørende initiativet
– helhedsvurderinger ved renoveringer – med det sigte, at det skal

15

være muligt i fremtiden også at stille krav til klimapåvirkning ved
renovering af byggeri. Det er en afrapportering og nogle drøftelser,
jeg imødeser, og jeg mener ikke, at vi kan forhåndsdiskontere det
konkrete udfald af arbejdet i konkrete beslutninger allerede nu.
Regeringen kan på den baggrund ikke støtte beslutningsforslaget.
Kl. 11:26

Formanden (Henrik Dam Kristensen):
Der er en kort bemærkning til hr. Søren Egge Rasmussen, Enhedsli‐
sten. Værsgo.
Kl. 11:26

Søren Egge Rasmussen (EL):
Jamen det var da en skam, at boligministeren, som nu også er blevet
indenrigsminister, ikke kan tilslutte sig vores beslutningsforslag. Det
er jo helt korrekt, at vi lægger op til, at man skal forholde sig meget
aktivt til anlægsloftet i de kommende forhandlinger med KL, og
jeg synes jo det er helt naturligt, at regeringen har en dialog med
Folketingets partier og har en dialog med sit parlamentariske grund‐
lag om, om der er et eller andet, vi kan gøre bedre. For jeg noterer
mig jo, at regeringen har lidt svært ved at finde samtlige redskaber
for at nå i mål med klimadagsordenen om en 70-procentsreduktion
i 2030, og der synes jeg, det er vigtigt at forsøge, at kommunerne
kan være med i den proces. Vi mener sådan set, at man med vores
beslutningsforslag her kan komme videre ved at give kommunerne
friere rammer til at bruge flere penge, og der er sådan set kommuner,
der har penge, så jeg kan ikke rigtig forstå, hvorfor ministeren bare
sådan afviser vores beslutningsforslag. Går ministeren ikke ind for,
at kommunerne skal have en mere aktiv rolle i klimakampen?
Kl. 11:27

Formanden (Henrik Dam Kristensen):
Ministeren.
Kl. 11:27

Indenrigs- og boligministeren (Kaare Dybvad Bek):
Jeg mener, at kommunerne har mange muligheder for at spille en
aktiv rolle, også i forhold til CO2-udledning. Men jeg må også sige
noget andet. Nu bliver det nævnt, at det er naturligt. Jeg synes jo
ikke, det er naturligt, at vi gennemgår et forhandlingsforløb på 2½
måned med adskillige tekniske gennemgange og lange drøftelser
for så at nå et kompromis … faldt lyden ud her? [Lydproblemer].
(Formanden (Henrik Dam Kristensen): Ja, jeg tror der skete et eller
andet).
Kl. 11:27

Formanden (Henrik Dam Kristensen):
Jeg tror lige, vi tager en dyb indånding, så kan det være, at der
kommer hul igennem igen. Jeg lader være med at ringe af, for så
skal hele maskineriet starte op igen. [Lydproblemer].
Der arbejdes på sagen, og som sagt lader jeg være med at ringe
af, for så skal vi køre hele maskineriet igennem. Så både til mf'erne
i salen og dem, der måtte høre på, vil jeg sige, at der altså lige bliver
en lille pause, indtil vi får teknikken op at køre igen. Grunden til, at
vi holder pause, er, at vi ikke har lyd, og når vi ikke har lyd, kan vi
ikke efterfølgende lave referat fra Folketingssalen, og det skal vi jo
kunne. Så vi tager det lige lidt med ro.
Tusind tak for fleksibiliteten. Som jeg forstår det, kan vi heller
ikke bruge hr. Søren Egge Rasmussens mikrofon. Og som jeg for‐
stod det, fik hr. Søren Egge Rasmussen svar på sit første spørgsmål,
så der er et halvt minut til det andet spørgsmål. (Indenrigs- og
boligministeren (Kaare Dybvad Bek)): Jeg nåede kun lige i gang).
Spørgeren skal trykke sig ind igen. Jeg beklager over for spørgeren,
men det er den nemmeste måde at håndtere den her situation på. Jeg
tror ikke, at hr. Søren Egge Rasmussen får noget lys i sin mikrofon,

16

Mandag den 26. april 2021 (B 220)

så han skal bare stille spørgsmålet, og der er ½ minuts taletid, og
det er spørgsmål nr. 2. Værsgo til hr. Søren Egge Rasmussen. (Inden‐
rigs- og boligministeren (Kaare Dybvad Bek)): Jeg fik ikke svaret på
det første spørgsmål). Undskyld, jeg forstår, at ministeren ikke fik
svaret på spørgsmålet, det er mig, der har klokket i det. Så nu får vi
svaret på hr. Søren Egge Rasmussens første spørgsmål, og derefter
stiller hr. Søren Egge Rasmussen sit andet spørgsmål. Værsgo til
ministeren.
Kl. 11:32

Forhandling
Indenrigs- og boligministeren (Kaare Dybvad Bek):
Tak for det. Tæller den så ikke her? (Formanden (Henrik Dam Kri‐
stensen): Nej, det finder jeg ud af; jeg kører det sådan nogenlunde
som normalt). Ja, det er jo en lidt anderledes ramme at svare i.
Men for nu at holde fast i det, som hr. Søren Egge Rasmussen
spurgte til – der blev spurgt til, hvad der er naturligt – vil jeg sige,
at jeg i hvert fald ikke synes, at det er naturligt, at vi gennemgår et
forhandlingsforløb på over 2½ måned. Vi bøjer os mod hinanden,
finder et kompromis, som giver mening for folk, og så bagefter skal
vi i Folketingssalen beslutte ekstra tiltag, som nogle af dem, der
forhandlede, syntes gav mening. Det er i hvert fald ikke umiddelbart
sådan, jeg finder det naturligt at gøre. Jeg synes, at det er et godt
kompromis, vi har. Noget af det, der blev diskuteret undervejs, var
også nybyggeri og spørgsmålet om, om man kunne lave livscyklus‐
analyse på det, og det blev klart, at det ikke blev en del af aftalen, og
derfor mener jeg ikke, at man efterfølgende kan komme og få det ind
i aftalen gennem et beslutningsforslag.
Kl. 11:33

Formanden (Henrik Dam Kristensen):
Det her er desværre lidt mere bøvlet, end jeg havde troet, for vi
er nødt til at bede dem, der stiller spørgsmål, om at komme op
på talerstolen (Bolig- og indenrigsministeren (Kaare Dybvad Bek):
Nåh, ligesom i gamle dage) – ja, ligesom i de gode gamle dage. Men
det betyder også, at vi skal have tørret af og sådan noget hele tiden.
Så er det hr. Søren Egge Rasmussen med sit andet spørgsmål
heroppe fra talerstolen. Værsgo, hr. Søren Egge Rasmussen.
Kl. 11:34

Søren Egge Rasmussen (EL):
Ja, det ender jo i øvrigt med, at ministeren bliver glad for vores
spørgsmål, og det kommer vi frem til, hvornår han imødekommer
vores forslag, fordi han er så glad for hele seancen.
Vi har jo fremsat vores beslutningsforslag og indsendt det, inden
der blev landet den her aftale. Og det er vores klare opfattelse, at
vi skal længere end det, der er i aftalen. Jeg er godt klar over, at
der er nogle ting i den aftale, der er blevet bestilt, og jeg synes, at
vi ikke i tilstrækkelig grad har prioriteret renoveringerne. Og hvis
man ser på det renoveringsefterslæb, som der er ude i kommunerne,
så skal vi frem til at gøre mere. Derfor synes vi, at det er meget
naturligt, at vi går efter, at det kommer ind i en kommuneaftale,
hvor man forholder sig aktivt til, hvilke elementer af anlægsloftet
man sådan set kan fritage, og vi har også noteret os, at kommunerne
allerede er dygtige til at prioritere. De er jo nede på, at det er 10 kg
CO2-reduktion pr. kvadratmeter, som man allerede kan lave. Det er
derfor, vi fremsætter det her beslutningsforslag.
Kl. 11:35

Formanden (Henrik Dam Kristensen):
Tak for det. Så skal vi jo have sprittet af. Og så skal vi have ministe‐
ren på talerstolen. Værsgo, minister.

Kl. 11:35

Indenrigs- og boligministeren (Kaare Dybvad Bek):
Tak for det. Ja, altså, jeg er sådan set ikke uenig i, at kommunerne
skal have mulighed for at gå foran. Men jeg tror også, det er vig‐
tigt at holde fast i, at hvis vi stiller et krav fra centralt hold her
i Folketinget om, at kommunerne også skal lave livscyklusanalyse
på renoveringer, som der jo altså ikke er nogen lande i verden der
gør, så stiller vi dem jo også i en situation, hvor man reelt set ikke
har nogen faglig ballast; ikke har noget grundlag at stå på i forhold
til at gøre det. Og ja, det kan vi jo også risikere vil virke på den
måde, at man slet ikke får renoveret noget rundtom i kommunerne.
Men jeg har da sympati for det at gå foran, og jeg synes da også,
at Enhedslisten skal tage det med, når der er finanslovsforhandlinger
næste gang.
Kl. 11:36

Formanden (Henrik Dam Kristensen):
Tak for det. Så siger vi tak til ministeren.
Så går vi i gang med ordførerrunden. Først er det fru Tanja
Larsson, Socialdemokratiet. Værsgo.
Kl. 11:36

(Ordfører)
Tanja Larsson (S):
Ja, tak. Jeg bliver så lige nødt til at køre talerstolen lidt op, for at jeg
kan se ud over den – sådan. Nu tror jeg faktisk, at der er lyd – ja, det
er der.
Med dette beslutningsforslag foreslår Enhedslisten at indføre bæ‐
redygtighedskrav i forbindelse med renoveringer af kommunernes
og regionernes byggeri. Herudover foreslås det, at kommuner og
regioner skal fritages for anlægsloftet i forhold til byggeri, som
overholder et bestemt bæredygtighedskrav. I Socialdemokratiet er vi
varme tilhængere af at gøre byggeriet herhjemme mere bæredygtigt,
og den grønne omstilling har i adskillige år været en helt central
prioritet i vores parti. Vi har en ambition om, at den grønne omstil‐
ling skal foregå i alle dele af det danske samfund, også i byggeriet.
Derfor er vi glade for, at et bredt flertal af Folketingets partier
i starten af marts 2021 indgik en ambitiøs aftale om en national
strategi for bæredygtigt byggeri. Denne strategi sikrer en langsigtet
bæredygtig omstilling af bygge- og anlægssektoren, der indebærer
en begrænsning af byggeriets klimapåvirkning og ressourceforbrug.
Aftalen indeholder bl.a. et element om helhedsvurderinger ved reno‐
veringer, som skal sikre, at ombygninger og renoveringer bliver gjort
så klimavenligt som muligt.
Da Folketingets partier for nylig har indgået en bred aftale om
en national strategi for bæredygtigt byggeri, som Enhedslisten også
selv er med i, og som også indeholder et centralt element i forhold til
at sikre bæredygtige renoveringer og byggerier, kan vi i Socialdemo‐
kratiet derfor ikke støtte forslaget.
Kl. 11:38

Formanden (Henrik Dam Kristensen):
Tak til ordføreren. Der er ingen korte bemærkninger, og derfor går vi
videre i ordførerrækken.
Jeg kan se, har vi nu har den fulde lyd, og det betyder også, at
man nu må sætte sig, hvor man vil. Så skal man bare logge sig ind,
hvis man ønsker en kort bemærkning fra den plads, man sidder ved
nu, eller også kan man vende tilbage til sin oprindelige plads. Så tak
for den fleksibilitet.
Vi går videre i ordførerrækken til fru Heidi Bank, Venstre. Værs‐
go.

Mandag den 26. april 2021 (B 220)

17

Kl. 11:38

Kl. 11:42

(Ordfører)
Heidi Bank (V):
Ja, tak for det. I Venstre ser vi et kæmpestort potentiale, når det
kommer til den grønne omstilling, for vores virksomheder, vores
arbejdspladser. Vi mener, at grøn klimapolitik også er grøn omstil‐
ling i byggeriet. Derfor er det positivt, at vi bredt i Folketinget er
blevet enige om en national strategi for bæredygtigt byggeri, hvor vi
sammen med byggeriet har fået lagt rammer, der bredt kan være med
til at flytte sektoren i en mere bæredygtig retning, hvor vi indfaser
krav i bygningsreglementet til bygningers klimaaftryk; med krav om
LCA-beregning, med krav om en CO2-grænseværdi.
Vores offentlige bygninger kommer også til at skulle leve op
til de krav. Vi er derfor enige med forslagsstillerne i, at vi også
i det offentlige har et ansvar, og som vi ser det: en mulighed for
at bidrage til den grønne omstilling, når vi bygger og vi renoverer
vores offentlige bygninger. Vi er enige i, at kommunerne skal have
fokus på indeklima i deres bygninger, ikke mindst når børn og unge
opholder sig dér. Det er jo også mit klare indtryk, at der kommunalt
er et stort fokus på det, altså ude i vores kommuner.
Anlægsloftet, som det her forslag jo også omhandler, blev indført
i 2013, og det blev det jo bl.a. for at sikre, at vi får brugt den økono‐
mi, vi har til rådighed, bedst muligt; at vi får mest for pengene, og
at vi sikrer de arbejdspladser, vi har i byggeriet. Det er jo sådan, at
vi i dag har mange, der kommer til Danmark fra bl.a. Østeuropa for
bl.a. at bidrage på vores byggearbejdspladser, og vi synes bare, at det
er enormt vigtigt, at vi holder fast i, at det, at vi har anlægsloftet,
kan være med til at sikre, at vi også i nedgangstider kan fastholde
arbejdspladser i Danmark til gavn for de mennesker, der er i byggeri‐
et. Og så synes vi også, at det er væsentligt, at der er et fokus på, at
vi får brugt den økonomi, der er til rådighed, bedst muligt. Og noget
af det, vi oplever i øjeblikket, er jo bl.a. store stigninger i byggeriet,
så det handler også om at bruge den samlede økonomi, vi har, på en
fornuftig måde.

Heidi Bank (V):
Jamen der er jo ikke ingen tvivl om, at hvis vi trykkede det hele
af nu, så ville man i hvert fald lige nu og her sige, at vi kunne
rykke et ordentligt skridt. Men vi ønsker også, at man skal se på
det i et lidt længere perspektiv, og det er der, hvor vi synes, at
anlægsloftet har et formål. Det har det formål, at det holder hånden
under danske arbejdspladser i nedgangstider, og at det er med til
at sikre, at der er en jævn beskæftigelse i byggeriet, hvor det ikke
stikker fuldstændig af og vi ville blive nødt til at importere masser af
arbejdskraft, for at det arbejde kan blive udført? Så vi synes, at der
er brug for en balance dér. Men vi er sådan set enige i det fokus, som
forslagsstillerne har, i forhold til at det er vigtigt, at vores børn kan
gå i skole, hvor der er sundt og godt. Og det mener jeg nu altså også
at der er et stort fokus på udeomkring i kommunerne, om end vi godt
kunne tænke os, at der er blevet skubbet endnu mere på.
Kl. 11:42

Formanden (Henrik Dam Kristensen):
Hr. Søren Egge Rasmussen.
Kl. 11:42

Søren Egge Rasmussen (EL):
Men når man har et generelt anlægsloft, er man jo inde i noget,
hvor man har ens regler for alle kommuner, uanset hvordan beskæf‐
tigelsessituationen er, og det finder jeg meget uheldigt. Altså, i for‐
bindelse med f.eks. den grønne boligaftale for den almene sektor
var man inde og kigge på, at man skulle holde øje med beskæfti‐
gelsesudviklingen forskellige steder, så man kunne jo sådan set på
samme vis have et lidt mere intelligent anlægsloft, som giver mulig‐
hed for, at man i nogle yderkommuner kunne sætte gang i nogle
flere renoveringer, selv om der var mangel på arbejdskraft i Aarhus
og København. Kan ordføreren ikke se, at vi godt kunne have et
anlægsloft, der var noget mere smidigt?
Kl. 11:43

Kl. 11:41

Formanden (Henrik Dam Kristensen):
Tak for det. En kort bemærkning hr. Søren Egge Rasmussen. Værs‐
go.
Kl. 11:41

Søren Egge Rasmussen (EL):
Hold da op, lyden virker igen. Jamen jeg er glad for, at ordføreren
kom ind på det her med anlægsloftet og på, hvordan vi styrer det.
Men hvordan kan vi vide med sikkerhed, om vi sætter gang i for
lidt? Jeg synes, at der er en række kommuner, som faktisk har penge
til at kunne renovere mere, men det må de bare ikke på grund af
anlægsloftet.
Kan ordføreren ikke se, at der er nogle urimeligheder i det, altså
er det sådan set er med til at hæmme, at vi kommer længere i den
bæredygtige omstilling, hvis man giver kommunerne friere rammer
til at gå videre? Og så synes jeg, det er rimeligt i sådan en proces,
at vi så stiller krav til kommunerne om, at man skal renovere i en
vis standard. Det er jo derfor, at vi har foreslået, at det kun er, hvis
man har en politisk defineret standard i sine renoveringer, at man
kan blive fritaget for anlægsloftet – og det samme skal gælde for
nybyggeri.
Kl. 11:41

Formanden (Henrik Dam Kristensen):
Ordføreren.

Formanden (Henrik Dam Kristensen):
Ordføreren.
Kl. 11:43

Heidi Bank (V):
Jeg synes i hvert fald, at man hele tiden skal være åben for at
vurdere, hvordan man gør de her ting bedst muligt. For det er jo
vigtigt, at vi holder fokus på den her balance mellem land og by,
og at vi ikke tror, at det hele bare er ens. Så jeg synes egentlig, at
der skal være åbenhed i forhold til hele tiden at debattere, om der
er nogle af de her ting, vi kan gøre bedre. Men generelt set er det
sådan, at anlægsloftet faktisk tjener det formål at sikre, at vi har en
jævn og god beskæftigelse i byggeriet. Altså, jævn og jævn – det er
jo med alle mulige forbehold, for der er faktisk rigtig meget tryk på
i øjeblikket, og det er der jo også qua nogle af de politiske aftaler,
vi har lavet, bl.a. inden for det almene byggeri. Så der er også for at
holde den balance.
Kl. 11:44

Formanden (Henrik Dam Kristensen):
Tak for det, og tak til ordføreren. Der er ikke flere korte bemærknin‐
ger. Så er det hr. Alex Ahrendtsen, Dansk Folkeparti.
Kl. 11:44

(Ordfører)
Alex Ahrendtsen (DF):
Tak til Enhedslisten for beslutningsforslaget. Jeg har egentlig ikke
så meget at tilføje til det, som ministeren og som Venstres og Social‐
demokraternes ordfører har nævnt her oppe fra talerstolen. Jeg vil

18

Mandag den 26. april 2021 (B 220)

dog sige, at jeg egentlig godt kan forstå, at ministeren undrer sig lidt
over, at et beslutningsforslag af denne karakter kommer så hurtigt
efter en aftale, vi lige har indgået. Det er usædvanligt, men selvføl‐
gelig ikke forbudt. Det er jo et folkestyre, det er et parlament, vi
sidder i, så det er altid godt at diskutere bæredygtige løsninger. Jeg
savner dog lidt, hvad det vil koste. Der er et renoveringsefterslæb på
mindst 70 mia. kr., men jeg synes, det er lidt svært at se, hvad det her
egentlig vil betyde for kommunerne og dermed også for staten, for
staten skal jo så på en eller anden måde også udligne kommunerne.
Jeg ved jo, at kommunerne allerede er i gang med at energireno‐
vere. De har været i gang i mange år. Jeg er ikke sikker på, at
det er den rigtige løsning at lave en undtagelse fra anlægsloftet,
for det er jo fuldstændig rigtigt, som ministeren siger, at det bare
vil gå ud over andre områder, som er lige så vigtige. Jeg kan bare
nævne skolebyggerier eller skolerenoveringer. Og så er det også et
lidt snævert sigte, man har, når man kun taler om CO2-aftryk. Der er
jo rigtig mange andre ting i spil, når vi taler om bæredygtighed. Men
dermed ikke sagt, at vi ikke vil deltage i udvalgsbehandlingen, og vi
vil også gerne blive klogere på, hvad det her vil koste, og hvordan
man eventuelt kan skrue det sammen.
Så vi ved ikke rigtig, hvad vi skal sige til det her andet end, at vi
ikke kan støtte det i den nuværende form, sådan som det er fremsat.
Vi er jo egentlig glade for den aftale, vi for nylig har indgået bredt i
Folketinget om mere bæredygtighed i byggeriet samlet set.
Kl. 11:46

Formanden (Henrik Dam Kristensen):
Der er en kort bemærkning til hr. Søren Egge Rasmussen.

Kl. 11:48

Formanden (Henrik Dam Kristensen):
Hr. Søren Egge Rasmussen.
Kl. 11:48

Søren Egge Rasmussen (EL):
Jamen jeg ser da så frem til en åben drøftelse i udvalget, og der
kan vi så se på, om vi igen kan finde et flertal uden om regeringen
til at skrive en beretning, som prioriterer og opprioriterer indeklima
og prioriterer klimaindsatsen. Det kunne da være interessant, hvis
Dansk Folkeparti og Enhedslisten kunne enes om sådan en beret‐
ning, for det var det, der skete sidste gang. Enhedslisten tilsluttede
sig jo den beretning, og vi har en aktiv tilgang til, at vi skal frem til
at have langt bedre indeklima i vores offentlige bygninger.
Kl. 11:49

Formanden (Henrik Dam Kristensen):
Ordføreren, værsgo.
Kl. 11:49

Alex Ahrendtsen (DF):
Når man rækker Enhedslisten en lillefinger, tager de ofte hele armen.
Jeg ved ikke, om vi kan finde et flertal, men vi vil i hvert fald gerne
deltage i udvalgsbehandlingen, og så kan det være, at det ender med
en fin lille beretning. Vi er meget åbne over for det som sagt, så det
er ikke en total afvisning.
Kl. 11:49

Kl. 11:46

Søren Egge Rasmussen (EL):
Hvad vil det koste? Ja, det ville jo give kommunerne en mindre
udgift til deres opvarmning. Og jeg synes ikke, at det er et snævert
sigte. Vi har endda været så flinke, at vi har henvist til et beslut‐
ningsforslag, som Dansk Folkeparti har fremsat, om bedre indekli‐
ma. Så det er sådan set ikke kun en klimadagsorden; det er sådan set
også et spørgsmål om at komme frem til, at vi har nogle bygninger
i kommuner og regioner, hvor der er et sundt indeklima, som giver
et plus arbejdsmiljømæssigt, og som f.eks. giver et plus for børnenes
indlæringsevne i skolerne.
Jeg har noteret mig, at der faktisk var et flertal for Dansk Folke‐
partis beslutningsforslag, hvor der jo står, at regeringen skal indkalde
Folketingets partier til videre drøftelser omkring det, og jeg kunne
egentlig godt tænke mig at høre ordføreren, om man i Dansk Folke‐
parti har hørt om en opfølgning på det beslutningsforslag, for det
blev jo sådan set lovet, at der var en børne- og undervisningsminis‐
ter, som ville indkalde til drøftelser for at komme videre med det her.
Kl. 11:47

Formanden (Henrik Dam Kristensen):
Ordføreren, værsgo.
Kl. 11:47

Alex Ahrendtsen (DF):
Nej, mig bekendt er der ikke sket noget. Beslutningsforslaget, som
ordføreren henviser til, handlede om indeklimaet i skolerne, og vi
blev da også meget glade, da vi så, at Enhedslisten nævner det
i nærværende beslutningsforslag. Det gjorde det også på en eller
anden måde lidt svært for os at være alt for kritiske over for det her,
når der jo er noget godt i det.
Jeg vil egentlig bare gentage, at vi selvfølgelig gerne vil være
med i udvalgsbehandlingen af forslaget, og så vil jeg også gerne
gentage, at kommunerne allerede er i gang med de her energirenove‐
ringer, fordi det kan betale sig for dem.

Formanden (Henrik Dam Kristensen):
Tak til hr. Alex Ahrendtsen. Der er ikke flere korte bemærkninger.
Efter lidt rengøring går vi videre til fru Halime Oguz, SF.
Kl. 11:49

(Ordfører)
Halime Oguz (SF):
Tak for det. Tak til Enhedslisten for at fremsætte dette beslutnings‐
forslag, der har til formål at stille et bæredygtighedskrav om et
maksimalt CO2-aftryk på kommunale og regionale byggerier. I SF er
vi glade for Enhedslistens engagement, da den grønne omstilling af
byggesektoren er afgørende for, at vi når klimalovens målsætninger.
Der bliver bygget og renoveret rigtig mange kommunale og regiona‐
le bygninger, og det er kun rimeligt og fair, at det offentlige går
forrest i kampen for den grønne omstilling.
Under de tidligere forhandlinger om en strategi for bæredygtigt
byggeri, kæmpede vi i SF for at give kommuner og regioner mulig‐
hed for at sætte et CO2-krav til nybyggeri og renoveringer. Det
kæmper vi fortsat for, og vi ønsker, at kravet indfases hurtigst mu‐
ligt, og at flest mulige bygninger omfattes. Det skylder vi vores kli‐
ma og de generationer, som i fremtiden skal bo her på jorden. Derfor
vil vi gerne støtte den del af beslutningsforslaget, som omfatter et
bæredygtighedskrav til kommunernes og regionernes nybyggeri og
renoveringer, men delen om, at byggeri og renoveringer, som over‐
holder bæredygtighedskravet, helt skal fritages anlægsloftet, kan vi
ikke støtte. I SF mener vi, at fokus bør være på energirenoveringer.
Anlægsloftet er med til at sætte renoveringer af eksisterende bygnin‐
ger under pres, og vi har derfor også tidligere foreslået, at energire‐
noveringer skal fritages anlægsloftet. Det vil give en klimamæssig
gevinst, og så vil de renoverede bygninger også gavne indeklimaet
og vores alle sammens sundhed.
I anledning af dette beslutningsforslags del om nybyggeri foreslår
vi, at det udelukkende er ekstraomkostningerne ved at bygge inden
for bæredygtighedskravet, som fritages anlægsloftet. Dermed er det
kun de merudgifter, som man har haft i forbindelse med at leve
op til bæredygtighedskravet, der undtages anlægsloftet og altså ikke

Mandag den 26. april 2021 (B 220)

hele byggeriet. Ved at fritage hele byggeriet risikerer vi at ramme
skævt, da vi ikke løser vores klimamæssige udfordringer ved at give
kommunerne incitament til at bygge en masse nyt. Desuden har vi
i forvejen ret stramme krav til nybyggeri. Vi bør i stedet fokusere
på energirenoveringer, da langt de største klimamæssige problemer
findes i vores eksisterende, ældre bygninger, der ofte er i rigtig
dårlig energimæssig stand.
Med disse bemærkninger kan jeg meddele, at SF ikke kan støtte
dette beslutningsforslag i dets nuværende form, men at vi gerne
så, at delen om et bæredygtighedskrav i kommunale og regionale
byggerier blev vedtaget. Tak for ordet.
Kl. 11:52

Formanden (Henrik Dam Kristensen):
Der er en kort bemærkning til fru Heidi Bank.
Kl. 11:52

Heidi Bank (V):
Tak for det. Ordføreren nævner, at man godt kan støtte den del, der
handler om at sætte yderligere krav, i forhold til hvad vi allerede
nu har aftalt i den nationale strategi for bæredygtigt byggeri. Kan
ordføreren redegøre lidt nærmere for, hvad man tænker om de krav,
der skal være til kommunale bygninger? Hvilket CO2-aftryk skal der
være? Altså, man må jo have gjort sig nogle tanker, når man går ind
og støtter det her.
Kl. 11:53

Formanden (Henrik Dam Kristensen):
Ordføreren.
Kl. 11:53

Halime Oguz (SF):
Vi ser gerne, at vi går all in i forhold til at stille krav til nybyggerier.
Jeg har ikke et konkret CO2-tal på, hvor meget det skal være, men vi
går all in, i forhold til at vi skal stille krav til vores nye byggerier –
og også til de eksisterende.
Kl. 11:53

19

Kl. 11:54

(Ordfører)
Samira Nawa (RV):
Mange tak, formand. Også tak til Enhedslisten for at fremsætte det
her beslutningsforslag. I Radikale Venstre er vi helt med på at stille
klimakrav til offentligt byggeri, og det gælder selvfølgelig også for
kommuner og regioner. Vi synes egentlig, det er en fornuftig tilgang,
at kravene strammes gradvis frem mod 2030. Vi har også netop ved‐
taget klimakrav til alle bygninger, men man kunne sagtens forestille
sig – og det kunne vi i Radikale Venstre sagtens forestille os – at
kravene til offentligt byggeri var endnu strammere end de generelle
krav.
Hvad jeg så ikke helt forstår, er lysten til at koble klimakrav og
anlægsloft. Man kan jo sagtens have klimakrav til kommuners og
regioners byggeri uden at lempe på anlægsloftet, ligesom vi allerede
har besluttet at have det for alle byggerier på over 2.000 m² fra 2023.
Anlægsloftet har jo netop sin gode begrundelse i muligheden for at
styre den offentlige økonomi. Nu har vi i en krisesituation, nemlig
her under pandemien og coronakrisen, valgt at fravige anlægsloftet,
men i fremtiden vil det igen blive relevant at have styr på de offentli‐
ge finanser og måske endda også i endnu højere grad, når regningen
for coronakrisen skal betales, og det her forslag i dag rækker jo helt
frem til 2030.
Forslagsstillerne peger på, at der skal mere gang i dansk økono‐
mi, og det har jeg jo svært ved at være uenig i, men lige præcis
byggeriet er måske et af de områder, hvor der lige netop nu ikke er
behov for mere kul på kedlerne – nok snarere tværtimod. Jeg er ret
sikker på, at der er mange, der oplever udfordringer med at kunne få
fat i en håndværker.
Jeg kan ikke forstå, hvorfor det skal være frivilligt for kommuner
og regioner at leve op til klimakrav, hvilket det jo reelt vil blive med
det her beslutningsforslag. Fra Radikale Venstres side ser vi hellere,
at der bliver vedtaget krav til alt offentligt byggeri og for vores skyld
sådan set også gerne strammere krav end de generelle.
Med de ord kan Radikale Venstre ikke støtte beslutningsforslaget.
Tak.
Kl. 11:56

Formanden (Henrik Dam Kristensen):
Fru Heidi Bank.
Kl. 11:53

Heidi Bank (V):
Jamen er det, ordføreren siger, at de redskaber, der er lagt an til i
den nationale strategi for bæredygtigt byggeri, skal man ikke vente
på i det kommunale og regionale? Det er sådan, jeg hører det. Og
er det, ordføreren siger, også, at uanset størrelsen på det byggeri, der
er, skal man effektuere på det, og at man skal gå så langt ned, som
man overhovedet kan, men uden at ordføreren sætter en grænse? Det
undrer mig lidt, må jeg sige.
Kl. 11:54

Formanden (Henrik Dam Kristensen):
Ordføreren.
Kl. 11:54

Halime Oguz (SF):
Vi ser gerne, at vi fremrykker processen i forhold til at stille krav
til vores byggerier. Det har vi faktisk også sagt tidligere i forhandlin‐
gerne, da vi netop snakkede om det her.
Kl. 11:54

Formanden (Henrik Dam Kristensen):
Så siger vi tak til ordføreren. Der er ikke flere korte bemærkninger.
Og vi går videre til fru Samira Nawa, Radikale Venstre.

Formanden (Henrik Dam Kristensen):
Der er en kort bemærkning til hr. Søren Egge Rasmussen.
Kl. 11:56

Søren Egge Rasmussen (EL):
Tak for det. Jeg synes også, at man sagtens kan kigge på at stille
skrappere krav til kommuner og regioner og også staten, når man
skal renovere og lave nybyggeri, sådan at det offentlige går foran.
Det synes jeg faktisk er naturligt, også når Folketinget har vedtaget
ambitiøse klimamål. Jeg noterer mig også, at i de forhandlinger, vi
havde om bæredygtigt byggeri, kom der nogle tal frem, der faktisk
indikerede, at kommunerne i deres nybyggeri allerede det pænt og
sådan set ligger over det krav om CO2-reduktion, vi nu er på vej til
at indføre, og som kommer i 2023. Så kommunerne viser jo allerede,
at de er på vej.
Hvis ikke vi lemper på anlægsloftet, vil der jo komme til at ske
mindre. Det er jo derfor, vi stiller forslag om at ophæve anlægsloftet,
når man laver fornuftige renoveringer og nybyggeri, som sådan set
går længere rent miljømæssigt. Det synes vi er helt naturligt. Jeg kan
godt se, at der kunne være forskellige modeller for det regionalt, så
man ikke havde den samme regel over hele landet.
Kl. 11:57

Formanden (Henrik Dam Kristensen):
Ordføreren.

20

Mandag den 26. april 2021 (B 220)

Kl. 11:57

Samira Nawa (RV):
Tak. Netop i forhold til de øvrige modeller er vi i Radikale Venstre
klar til at lægge hovederne i blød, for vi er jo helt enige i, at det
offentlige bør gå foran. Vi stiller os bare tvivlende over for, om en
lempelse af anlægsloftet er den rette vej at gå, bl.a. fordi det netop
vil stille kommuner og regioner i en position, hvor de frivilligt kan
vælge, om de så vil indføre de her bæredygtigheds- og klimakrav.
Kl. 11:58

Formanden (Henrik Dam Kristensen):
Tak for det. Nu kigger jeg på ordførerne, fordi der er annonceret fro‐
kostpause kl. 12.00, men min vurdering er, at vi måske skal køre det
her beslutningsforslag færdigt. Og det ser jeg sådan set tilslutning
til. Så derfor går vi videre, når vi har fået rengjort. Fru Katarina
Ammitzbøll, Konservative Folkeparti.
Kl. 11:59

(Ordfører)
Katarina Ammitzbøll (KF):
Tak, formand. Så kan man lige nå det. Og jeg skal fatte mig i
korthed. Der er allerede sagt meget relevant fra kollegaerne, og jeg
er her som kommunalordfører, for det er hr. Marcus Knuth, der er
boligordfører. Men det her ligger, kan sige, lidt begge steder.
Energieffektivisering og bedre indeklima er der jo ingen, der kan
være imod. Der er rigtig mange sager om dårligt indeklima, særlig
også her i hovedstaden, på skolerne f.eks., og vi halter også bagud
med at implementere EU's bindende mål om en energieffektivitet på
mindst 20 pct. sidste år i 2020, og det var et mål, der var sat i 2010.
Så der er rigtig meget, der skal gøres, og rigtig mange kommuner har
også været i gang længe, og så er der nogle, der ikke har. Der kan
man også stille spørgsmål om, hvorfor de ikke har rykket. Det har
nok ikke kun noget med anlægsloftet at gøre. Men hvis man lemper
anlægsloftet lige nu, vil budgetterne løbe ret løbsk, og som det også
er nævnt tidligere her, er byggesektoren netop nu ret overophedet, og
vi vil få rigtig lidt for vores kommunale anlægskroner. Den anden
grund til, at vi ikke vil støtte det her forslag, er netop den aftale, der
lige er indgået omkring bæredygtigt byggeri, og som først træder i
kraft i 2023.
Man kunne så have diskuteret, om vi ikke skulle have sat den
i kraft noget tidligere, men det skal vi ikke tage op igen. Den er
landet. Der er rigtig mange i sektoren, der mener, man godt kunne
rykke mere, også fordi vi har LCA-vurderinger af, hvad der kan
gøres derude, men der er ingen grund til at stille større krav til
kommunerne, når vi nationalt først går i gang i 2023.
I forhold til om det er meget dyrere at bygge bæredygtigt, vil jeg
sige, at det er der forskellige vurderinger af, men meget viser, at det
faktisk ikke er meget mere end 2-5 pct. dyrere at bygge bæredygtigt,
som det er i dag. Marginen – og jeg talte så sent som i går også
med de store byggeentreprenører, som går den bæredygtige vej – er
transporten til og fra byggepladser, og så er der også, hvordan man
håndterer affald. Og noget af det ligger jo, kan man sige, uden for
bygherrernes eller bygkvindernes område. Så det er en god intention
at prøve at gøre noget godt for miljøet og klimaet. Det vil vi rigtig
gerne. 40 pct. af vores energi bliver brugt i bygninger, men det er
ikke den her vej, der foreslås, som vi kan bakke op om. Tak for
ordet.
Kl. 12:01

Formanden (Henrik Dam Kristensen):
Tak til ordføreren. Der er ingen korte bemærkninger. Og efter lidt
rengøring kan jeg byde velkommen til ordføreren for forslagsstiller‐
ne, Søren Egge Rasmussen, Enhedslisten.

Kl. 12:01

(Ordfører for forslagsstillerne)
Søren Egge Rasmussen (EL):
Tak for det. Det er jo et forslag til folketingsbeslutning om bæredyg‐
tigt byggeri og bæredygtige renoveringer i kommunerne og regioner‐
ne, som vi har diskuteret. Det, som forslaget konkret handler om, er,
at Folketinget pålægger regeringen at fremsætte de nødvendige for‐
slag m.v. inden udgangen af 2021, således at der i forbindelse med
kommunernes og regionernes byggeri og renoveringer kan stilles et
bæredygtighedskrav med et maksimalt CO2-aftryk på et nærmere
defineret antal kilogram CO2 pr. kvadratmeter pr. år. Dette krav skal
gradvis strammes frem mod 2030 helt parallelt med, hvad der er i
aftalen om bæredygtig udvikling, men det kunne være på et højere
niveau – eller lavere rent CO2-mæssigt.
Det, som vi stiller forslag om, er, at for kommuner og regioner,
som lever op til kravene, vil omkostningerne i forbindelse med det
pågældende byggeri blive undtaget fra anlægsloftet. Jeg kunne godt
forestille mig, at man har en differentiering, som gør, at man har
forskellige krav forskellige steder i landet, ligesom da vi lavede den
grønne boligaftale og der lagde vægt på, at der skulle holdes øje
med beskæftigelsen regionalt, så vi ikke fik sat gang i for mange
renoveringer, hvis det var sådan, at der var områder i Danmark, som
havde mangel på arbejdskraft.
Det offentlige byggeri og offentligt støttet byggeri udgør en me‐
get stor andel af det samlede byggeri. For kommunerne alene vil
der frem til 2023 blive bygget og renoveret for over 70 mia. kr.
Derudover står den offentlige sektor og i særdeleshed kommunerne
over for et enormt renoveringsefterslæb. Foreningen af Rådgivende
Ingeniører vurderer i deres analyse »State of the Nation 2020«, at
der er et renoveringsefterslæb i offentlige bygninger på mindst 70
mia. kr. I analysen peges der bl.a. på den kommunale sektor, hvor
der er et markant efterslæb. Blandt de største udfordringer for kom‐
munerne er dårligt indeklima i bl.a. skoler. Vurderingen af tilstanden
af kommunernes bygninger dækker over en stor spredning i tilstan‐
den af bygninger. Således har kommunerne typisk en del bygninger
med tilstanden dårlig eller kritisk eller endnu lavere. Tilstanden for
de kommunale bygninger forventes at være nedadgående i de kom‐
mende år, hvilket primært skyldes manglende midler til renovering
og nybyggeri. Det er igen den analyse, »State of the Nation 2020«,
der er kilden til det.
At få gjort offentligt nybyggeri og offentlige renoveringsprojek‐
ter bæredygtige vil være med til at drive hele byggeriet til at blive
mere bæredygtigt. Det vil samtidig udvikle kompetencer og erfarin‐
ger, som kan være med til at løfte det samlede byggeri.
Derudover vil renoveringer hjælpe til at forbedre indeklimaet
i bygninger. Ifølge en analyse kan Danmark spare 40 mia. kr. i
såkaldte multiple benefits frem mod 2050, hvis vores bygninger
renoveres. Heri indgår alene de reducerede udgifter i forbindelse
med luftvejssygdomme som f.eks. sygefravær, sundhedsudgifter og
mistet produktivitet på arbejdspladsen. Dermed er det egentlige be‐
sparelsespotentiale ved at forbedre indeklimaet formentlig væsentlig
større.
Det er bl.a. kommet frem i en analyse om det samfundsøkono‐
miske potentiale af energibesparelser fra Ea Energianalyse og fra
SYNERGI, som forsøgte at sætte renoveringer på dagsordenen til‐
bage i 2019. Et flertal af Folketingets partier fandt det vigtigt at
forbedre indeklimaforholdene i skolerne i forbindelse med afgivelse
af beretning over forslaget til folketingsbeslutning om bedre indekli‐
ma i skolerne, B 22, som Dansk Folkeparti havde fremsat. Der ligger
sådan set en beretning, som pålægger regeringen at indkalde til
forhandlinger, og det kunne jo være fint i forbindelse med udvalgs‐
behandlingen her er få klarlagt, hvor langt man er i de drøftelser om
at sikre bedre indeklima i vores skoler.

Mandag den 26. april 2021 (B 220)

For at fjerne forhindringerne for et mere bæredygtigt byggeri og
i øvrigt sætte gang i den danske økonomi peges der med det aktuelle
beslutningsforslag på, at kommuner og regioner skal fritages for an‐
lægsloftet, for så vidt angår de projekter, som overholder et nærmere
bestemt bæredygtighedskrav. Regeringen foranlediger forhandlinger
om fastlæggelse af niveauet for bæredygtighedskravet om et maksi‐
malt CO2-aftryk med de partier og medlemmer af Folketinget, som
støtter beslutningsforslaget, og på baggrund af dialog med branchen,
KL og Danske Regioner inden fremsættelsen af de nødvendige for‐
slag med hensyn til implementering af beslutningsforslaget.
I den forbindelse lagde jeg jo mærke til, at da regeringen for
nylig kom med sit udspil om bæredygtigt byggeri, havde vi sådan set
en hel byggebranche – alle hjørner af den – som ønskede noget, der
var mere ambitiøst. Så jeg tror, vi er i en situation her, hvor vi kan
have byggesektoren med os, og hvor der måske er nogle kontoer i
Indenrigs- og Boligministeriet, der skal op i et lidt højere gear, og
hvor man skal åbne vinduet og kigge på, hvad der sker i verden
udenfor.
Vi står midt i en klimakrise, hvor Danmark skal finde 70 pct.
CO2-reduktion inden 2030, og hvor regeringen har, ja, jeg vil nok
sige meget svært ved at finde redskaber til at nå helt i mål. Det er
jo derfor i den situation, at det er vigtigt at få kommunerne med
i de her processer, at få kommunerne til at være medspillere i på
klimadagsordenen. Det tror jeg sådan set at de gerne vil. Det viser
en del kommuner, men de påpeger jo også, at anlægsloftet lægger
begrænsninger, og det er derfor, vi har taget det med i vores beslut‐
ningsforslag.
Så det her forslag drejer sig jo ikke kun om energibesparelser og
klimakamp, det drejer sig sådan set også om bedre arbejdsmiljø og
bedre trivsel på skolerne, bedre indlæringsevne for de elever, som
har deres skolegang der.
Jeg vil gerne sige tak for debatten. Der er jo stillet nogle kritiske
spørgsmål til det, og jeg tror egentlig, at hvis man vedtog det her
forslag, har jeg tillid til kommunerne og deres planlægning af ud‐
budsprocesser, og man vil jo ikke sætte gang i meget mere, hvis det
var sådan, at man godt vidste, at den lokale beskæftigelsessituation
kunne medføre, at man fik nogle højere priser ind. Jeg tror sådan set,
at vi får mere samspil med kommunerne, hvis vi giver kommunerne
friere rammer.
Kl. 12:06

Jeg vil gerne sige tak til ministeren for at finde det væsentligt,
hvad kommunerne laver rent klimamæssigt. Det er jeg sådan set helt
enig i. Så må vi jo forsøge i samarbejde med hinanden at komme
frem til, hvordan vi løser det. For jeg synes, at med den aftale,
vi fik indgået om det bæredygtige byggeri, kom vi ikke i mål på
renoveringssiden. Så kan jeg godt se, at der er bestilt nogle rapporter
– fint nok – men det er jo sådan set halvdelen af byggeriet cirka,
der er renoveringer, så den aktivitet skal vi også have med i vores
politiske indsats. Om vi kan komme frem til at lave en beretning,
som der er flertal for, ligesom det tidligere er sket sammen med
Dansk Folkeparti, synes jeg er spændende at se, især hvis indholdet
er godt. Ellers vil jeg sige tak for modtagelsen, som viser, at alle
partier sådan set vægter byggeriet og det bæredygtige byggeri og
kommunernes rolle i det, selv om man ikke fuldt ud lige tilslutter sig
Enhedslistens beslutningsforslag.
Kl. 12:09

Formanden (Henrik Dam Kristensen):
Der er en kort bemærkning fra fru Heidi Bank, Venstre.
Kl. 12:09

Heidi Bank (V):
Ja, tak for det, og det er egentlig et hurtigt spørgsmål: Anerkender
Enhedslisten, at forslaget vil øge behovet for udenlandsk arbejds‐
kraft?

21

Kl. 12:09

Formanden (Henrik Dam Kristensen):
Ordføreren.
Kl. 12:09

Søren Egge Rasmussen (EL):
Nej, det tror jeg ikke man kan sige så entydigt, for hvordan er
beskæftigelsessituationen i byggeriet om 2 år? Det ved vi ret beset
ikke. Men hvis vi vedtog det her, ville vi give kommunerne nogle
friere rammer til at kunne prioritere det her og nybyggeri uden at
blive begrænset af anlægsloftet. Det synes jeg sådan set ville være
en fordel. Så ville der være nogle kommuner, hvor der ikke er den
samme byggeaktivitet som i de allerstørste byer, hvor der ikke er
den samme aktivitet omkring renovering af almene boliger, fordi
der ikke er så mange almene boliger. Så jeg er ikke så bekymret
ved det. Jeg synes, at hvis man virkelig mener, at der er mangel på
arbejdskraft i byggeriet, så er det vel nu, vi skulle gøre en ekstra
indsats for at sikre lærepladser til alle de danske unge, som sådan set
ønsker en fremtid som bygningshåndværker.
Kl. 12:10

Formanden (Henrik Dam Kristensen):
Fru Heidi Bank.
Kl. 12:10

Heidi Bank (V):
Altså, jeg må indrømme, at jeg synes, at der bliver talt udenom her.
Vi ved jo, at der allerede i dag er tusindvis af folk, der kommer fra
udlandet – og det skal vi være glade for – for at arbejde her. Så at
sige, at det kan man variere i kommunerne, som jeg hører ordføreren
sige, mener jeg simpelt hen er forkert. Det er jo allerede sådan i dag,
at for at vi kan køre de aftaler, vi har – bare sådan noget som den
grønne boligaftale for det almene byggeri – kræver det jo, at der er
udenlandsk arbejdskraft i Danmark. Så det, jeg i hvert fald hører, er,
at Enhedslisten er positive over for, at der kommer flere til at arbejde
her.
Kl. 12:10

Formanden (Henrik Dam Kristensen):
Tak. Ordføreren, værsgo.
Kl. 12:11

Søren Egge Rasmussen (EL):
Enhedslisten er meget for, at de overenskomstmæssige vilkår, der
gælder på det danske arbejdsmarked, også bliver overholdt, når der
kommer udenlandsk arbejdskraft. Og vi har også meget fokus på, at
de indkvarteringsforhold, som der skal være for udenlandsk arbejds‐
kraft, skal være på et højere niveau, end de er med det lovforslag,
som blev vedtaget for nylig, og som ikke sikrer, at man har sit
eget værelse, hvis man er bygningshåndværker fra Østeuropa og er
indkvarteret i en eller anden container. Så vi har stort fokus på det.
Og med den langsommelighed, der er i lovbehandlinger, er jeg ikke
så nervøs over, at man her fik vedtaget noget, som har en effekt om
2-3 år.
Kl. 12:11

Formanden (Henrik Dam Kristensen):
Tal til hr. Søren Egge Rasmussen. Der er ikke flere korte bemærk‐
ninger. Og jeg siger tak til ordførerne for fleksibiliteten undervejs, da
vi havde tekniske problemer.
Da der ikke er flere, der har bedt om ordet, er forhandlingen
sluttet.
Jeg foreslår, at lovforslaget henvises til Indenrigs- og Boligudvalget.
Hvis ingen gør indsigelse, betragter jeg det som vedtaget.

22

Mandag den 26. april 2021 (B 221)

Det er vedtaget.
Jeg skal her afbryde mødet for en frokostpause. Mødet genoptages i
dag kl. 13.00.
Mødet er udsat. (Kl. 12:12).

Det næste punkt på dagsordenen er:
4) 1. behandling af beslutningsforslag nr. B 221:
Forslag til folketingsbeslutning om at afskaffe dyrt, privat certi‐
ficeringsbureaukrati for mindre byggerier.
Af Halime Oguz (SF) og Karsten Hønge (SF).
(Fremsættelse 09.03.2021).
Kl. 13:00

Forhandling
Formanden (Henrik Dam Kristensen):
Mødet er genoptaget.
Forhandlingen er åbnet. Indenrigs- og boligministeren.
Kl. 13:00

Indenrigs- og boligministeren (Kaare Dybvad Bek):
Tak for det, formand. Forslagsstillerne ønsker at pålægge regeringen
at afskaffe certificeringsordningen for brandrådgivere og statikere
for mindre byggerier. I stedet foreslås det, at sagsbehandlingen af
mindre byggeri og byggeri i brandklasse 2 skal tilbageføres til kom‐
munerne. Jeg vil indlede med at takke for beslutningsforslaget, for
jeg er helt enig i, at dele af ordningen ikke har fungeret optimalt. Det
skal der selvfølgelig findes løsninger på.
Regeringen har derfor også igangsat en række ændringer af ord‐
ningen, som vil træde i kraft den 1. juli 2021. Derfor er jeg heller
ikke enig i den løsning, som anvises i beslutningsforslaget. Den er
hverken hensigtsmæssig eller tidsmæssigt muligt, og beslutningsfor‐
slaget vil, hvis det bliver vedtaget, medføre nye problemer og flaske‐
halse for byggeriet. Beslutningsforslaget vil medføre, at byggeriets
parter igen skal omstille sig til nye måder at gøre tingene på, og det
kan blive en kilde til mere forvirring og uro.
Der er ingen tvivl om, at bygningsreglementet 18 og certificer‐
ingsordningen har været og fortsat er en stor forandring for hele
byggebranchen, for bygherrerne og for kommunerne, og særlig råd‐
givere og kommuner har skullet omstille sig til nye roller og ny
ansvarsfordeling samt den ændrede måde at organisere den tekniske
byggesagsbehandling på. Certificeringsordningen blev først obliga‐
torisk at anvende den 1. januar 2020, så ordningen er stadig relativt
ny. Ligesom med alt andet nyt tager det tid at tilpasse sig de mange
komplekse sagsgange i en byggesag, så ordningen kan fungere efter
hensigten.
I den tid, hvor den har virket, er reglerne løbende blevet justeret
med henblik på at finde et passende dokumentations- og kontrolni‐
veau, der forener hensynet til sikkerhed med hensynet til fleksibilitet
og administration, og der er yderligere justeringer på vej. Netop
nu er størstedelen af reglerne i høring, og det er min forventning,
at størstedelen af de problemstillinger, der fremhæves vedrørende
ordningen, kan løses inden for rammerne af de ændrede regler.
Omstillingen af den tekniske byggesagsbehandling er desuden
sket i en tid, hvor det går rigtig godt for byggeriet. Der er den højeste
byggeaktivitet i 50 år, og det skal vi jo alle sammen være glade for,
for så er der job til folk og boliger til folk. Coronakrisen har ikke
påvirket aktiviteten i bygge- og anlægssektoren. Den er tværtimod
steget, og der er ikke udsigt til, at fremgangen stopper lige foreløbig.

Aktiviteten er hjulpet godt på vej af f.eks. den aftale, vi har lavet om
renovering af de almene boliger. Derudover har anlægsloftet været
suspenderet i 2020, og det er blevet ekstraordinært løftet i år. Det
medvirker selvfølgelig til en højere byggeaktivitet.
Væksten kan også ses i antallet af byggesager, der ifølge Byg‐
nings- og Boligregistret er steget voldsomt de seneste år. Mens der i
2019 blev oprettet 27.000 byggesager, blev der i 2020 oprettet hele
51.000 byggesager. Det er jo altså næsten en fordobling. Tendensen
vidner om et byggeboom, der selvsagt er medvirkende til at skabe
længere ventetider og højere priser for både byggevarer, håndværke‐
re og rådgivere. Når byggeriet buldrer derudaf som nu, presser det
samtidig de administrative systemer i kommunerne.
Forslagsstillerne ønsker, at mindre byggeri ikke skal omfattes af
de samme krav som større byggeri. Allerede nu er det sådan, at der
er forskellige krav til mindre byggerier og større byggerier. Gennem
inddelingen i brand- og konstruktionsklasser er det en såkaldt baga‐
telgrænse, der afgør, om der skal tilknyttes en certificeret rådgiver
til et byggeri eller ej. For byggeri i den laveste sikringsklasse, dvs.
i brand- og konstruktionsklasse 1, skal man have en byggetilladel‐
se af kommunen, men man skal ikke have en certificeret rådgiver
til at dokumentere og kontrollere byggeriets sikkerhedsniveau. Det
skyldes, at der ikke er særlig stor risiko for, at konstruktionerne
eller brandsikringen svigter, og hvis ulykken alligevel sker, vurderes
konsekvenserne at være begrænsede.
Byggeri i sikkerhedsklasse 1 omfatter f.eks. almindelige enfami‐
lieshuse, dobbelthuse, rækkehuse, mange industri-, lager- og avls‐
ygninger, mindre transportable konstruktioner såsom telte og skur‐
vogne, sommerhuse, kolonihavehuse, campinghytter m.v. Ud over
byggerier i sikkerhedsklasse 1 er der også byggerier, der hverken
skal have byggetilladelse eller efterses af en certificeret rådgiver.
Det gælder f.eks. simpelt og ufarligt byggeri som garager, carporte,
udhuse og drivhuse.
Der er dog også byggeri, der kan virke simpelt og ufarligt, men
som ikke nødvendigvis er det. En mindre ombygning af et etagebo‐
ligbyggeri, hvor man f.eks. gerne vil have fjernet en væg, er i mange
tilfælde helt uproblematisk, men hvis væggen er bærende, er det
vigtigt, at der tages højde for det, da det kan påvirke hele bygningens
konstruktion. I det tilfælde er det også vigtigt, at der f.eks. er styr
på, om over- eller underboen har fjernet en væg. Hvis de bærende
konstruktioner i etageboligbyggeriet svigter, kan det have ganske al‐
vorlige konsekvenser. Derfor er der i disse tilfælde behov for at få en
certificeret statiker ind over projektet til at vurdere, om sikkerheden
er i orden.
Kl. 13:05

Jeg er enig i, at der stadig er mange områder, hvor det er me‐
ningsfyldt og helt sikkert at fjerne kravet om en certificeret rådgiver.
Derfor bliver listen over byggeri, der ikke kræver en certificeret
rådgiver, endnu længere med de ændringer, der netop er sendt i
høring. Listen vil bl.a. omfatte mindre kontor- og skolebyggeri, bu‐
tikker og forsamlingslokaler som eksempelvis sheltere, bålhytter og
grillhytter.
Forslagsstillerne ønsker, at den tekniske byggesagsbehandling af
byggeri i brandklasse 2 skal tilbageføres til kommunerne. Selv om
brandklasse 2 er den laveste klasse af byggeri, hvor der kræves
en certificeret brandrådgiver, er der ikke nødvendigvis tale om et
simpelt byggeri. Brandklasse 2 omfatter således byggerier helt op
til 45 meters højde, dvs. omkring 16 etager. Det kan f.eks. være
etageboligbyggeri, større hoteller og kontorbygninger. Mange skoler,
fritidsordninger og en række plejeboliger indplaceres også i brand‐
klasse 2. Byggeri i brandklasse 2 er altså langt mere kompliceret end
byggeri i brandklasse 1, der ikke kræver en certificeret rådgiver.
Der er samtidig større risiko for, hvis brandsikringen svigter, at
en ulykke skulle ske. F.eks. kan en brand sprede sig, og der kan i
værste fald ske personskade. Derfor synes jeg også, det er på sin

Mandag den 26. april 2021 (B 221)

plads, at en certificeret brandrådgiver efterser, om sikkerheden er i
orden. Det gælder ligesom ved statikernes arbejde først og fremmest
om sikkerhed.
Den kommunale tekniske byggesagsbehandling på brand- og
konstruktionsområdet er blevet afskaffet. Derfor har mange af lan‐
dets kommuner ikke længere de nødvendige kompetencer til at løfte
den opgave. Det vil derfor hverken være hensigtsmæssigt eller mu‐
ligt at tilbageføre den tekniske byggesagsbehandling til kommunerne
med så kort et aftræk, som forslagsstillerne ønsker. Jeg mener derfor,
at en sådan løsning med stor sandsynlighed vil indebære nye proble‐
mer og endnu længere ventetider.
Jeg kan forsikre jer om, at jeg følger ordningen tæt, og at Boligog Planstyrelsen arbejder meget hårdt med at justere de forhold,
som er uhensigtsmæssige. Det gøres ikke kun i samarbejde med
branchen, men også med Kommunernes Landsforening og med en
række kommuner, som separat er inddraget i arbejdet med at få
løst de problemer, der opleves med ordningen. Der er dog grænser
for, hvor meget der kan ændres på reglerne uden også at mindske
sikkerhedsniveauet. Derfor er det vigtigt, at konsekvenserne nøje
overvejes, inden der laves om på reglerne. Jeg er ikke interesseret i
forhastede ændringer, for i min optik er det vigtigt med en inddragel‐
se af branchen og kommunerne, så man ikke ender med at skabe nye
udfordringer og usikkerheder.
Selv om der helt åbenlyst har været vanskeligheder ved at overgå
til certificeringsordningen for brandrådgivere og statikere, er det min
klare forventning, at ordningen fuldt indfaset vil have en positiv
effekt for byggeriet i Danmark og vil medføre, at der opleves en
ensartet efterlevelse af de tekniske bestemmelser for brandsikring og
konstruktioner på tværs af kommunerne. Regeringen har som nævnt
allerede iværksat en række initiativer, der skal løse udfordringerne
på området, også når det gælder de mindre byggerier. Disse ændrin‐
ger træder i kraft den 1. juli 2021. Herefter vil der til efteråret blive
foretaget en evaluering med henblik på at vurdere, hvorvidt der er
behov for at gennemføre yderligere tiltag.
På den baggrund skal jeg meddele, at vi fra regeringens side ikke
kan støtte beslutningsforslaget.
Kl. 13:08

Formanden (Henrik Dam Kristensen):
Tak for det. Der er korte bemærkninger. Det er først fru Halime
Oguz, SF. Værsgo.
Kl. 13:08

Halime Oguz (SF):
Tak for det. Og tak for talen, som ikke var helt så opmuntrende, som
jeg kunne forvente af en socialdemokrat. Når man ser på, at selv
nogle af Socialdemokraternes politikere har været ude at kritisere
den her ordning, undrer det mig meget, at ministeren ikke kan se det
og bliver ved med at forsvare, at byggesagsbehandlingen er blevet
væsentlig dyrere, mere besværlig og langsommere for de mindre
byggerier, når det ikke har til formål at øge sikkerhedsniveauet. For
det er ikke det, der er tale om. Det fremgår tydeligt, at formålet
med BR18 og den nye certificeringsordning var at gøre byggesags‐
behandlingen hurtigere, billigere og mere gennemskuelig, hvilket
langtfra er sket. Hvordan kan det overhovedet forsvares?
Kl. 13:09

Formanden (Henrik Dam Kristensen):
Ministeren.
Kl. 13:09

Indenrigs- og boligministeren (Kaare Dybvad Bek):
Jamen det kan forsvares på den måde, at vi sådan set løste mange
af de udfordringer, der var, i forhold til at man ikke kunne bygge på

23

tværs af kommuner uden at skulle søge byggetilladelse i hver enkelt
kommune.
Så vil jeg sige i forhold til det med, at der er flere af mine
partifæller, som har kritiseret det, at det synes jeg sådan set er helt
reelt, og det er jo dygtige folk, der gør det. Og de påpeger jo præcis
det, som jeg nævner, altså at der er nogle steder, hvor ordningen
ikke fungerer. Det er det, vi sidder og arbejder med; det er det, vi
prøver også at finde løsninger på. Vi har inddraget brancherne og
Kommunernes Landsforening, og vi har en dialog både med jer her
og med Folketingets partier i øvrigt omkring, hvordan vi sørger for,
at det her kommer til at fungere. Så det er jo klart, at hvis der er
socialdemokratiske politikere, der siger, at noget ikke fungerer, må
man jo formode, at de har ret, og det har de selvfølgelig også i det
her tilfælde.
Kl. 13:10

Formanden (Henrik Dam Kristensen):
Halime Oguz.
Kl. 13:10

Halime Oguz (SF):
Tak. Jeg vil bare sige, at branchen, altså dem, som det her handler
om, er meget, meget kritiske, minister, meget kritiske. Og derfor
undrer det mig, hvordan ministeren overhovedet kan forsvare den
her byggesagsbehandling, når det både er blevet væsentlig dyrere,
mere besværligt og langsommere for de mindre byggerier, og når det
ikke har til formål at løse sikkerhedsniveauet.
I 2015, altså før BR18 og den ny certificeringsordning, lå Dan‐
mark som nr. 5 på The World Bank Group's Doing Business'
rangliste for vores evne til at håndtere byggesagsbehandling og byg‐
getilladelser.
Kl. 13:11

Formanden (Henrik Dam Kristensen):
Tak. Værsgo til ministeren.
Kl. 13:11

Indenrigs- og boligministeren (Kaare Dybvad Bek):
Byggesagsbehandlingstiden for små byggerier er ikke steget sidste
år, hvor den her ordning blev indført, på trods af at der er en
meget, meget voldsom stigning i antallet af sager. Så jeg forstår
ikke sammenhængen. Men jeg vil sige i forhold til branchen, at
vejen til Canossa jo er lang og stenet – der var ingen, der ligesom
byggebranchen fremskyndede den her ordning og talte for den her
ordning og forsøgte på alle mulige måder at gøre den mere omfat‐
tende og mere forhastet. Med undtagelse af Konstruktørforeningen
og Arkitektforeningen har resten af branchen gjort et stort stykke
arbejde for at få det her indført. Så at de nu er imod det, kan jeg
simpelt hen ikke forstå.
Kl. 13:12

Formanden (Henrik Dam Kristensen):
Fru Heidi Bank, Venstre.
Kl. 13:12

Heidi Bank (V):
Tak for det, og tak for talen af ministeren. Vi deler den her ambition
om, at vi skal have en ordning, der kommer til at fungere, som den
er tænkt. Kan ministeren fortælle lidt mere om den del, der handler
om evaluering, for noget af det, vi lægger vægt på, er, at der er en
løbende evaluering, så vi hele tiden får sat forbedringer og rettelser
ind til gavn for ordningen.
Den anden del handler jo om det, som SF også nævner, altså at vi
hører om sager, der, som ordningen er i øjeblikket, lyder til at være

24

Mandag den 26. april 2021 (B 221)

blevet meget dyre. Og den del ønsker vi også at der skal være et
fokus på i forhold til den evaluering, der løbende skal være.
Kl. 13:12

Formanden (Henrik Dam Kristensen):
Ministeren.
Kl. 13:12

Indenrigs- og boligministeren (Kaare Dybvad Bek):
Jamen det, som der ligger nu, er jo, at vi skal evaluere det til
efteråret. Det har vi ikke nogen sådan fastlagt ramme for. Det er
jo en aftale, som blev lavet i 2016 mellem, så vidt jeg husker, de
borgerlige partier, Socialdemokratiet og De Radikale. Og der blev
det fastlagt, at lovgivningen skulle evalueres. Så kan man sige, at
den er blevet skubbet siden, fordi der har været nogle problemer, så
tidsplanen har jo været flydende; men jeg synes da, at vi skal finde
en god måde at lave den evaluering på. Jeg forestiller mig sådan
set også sagtens, at man kunne lave faste opfølgninger på det her
stykke lovgivning sammen med de partier, som måtte synes, at det
var interessant.
Kl. 13:13

Formanden (Henrik Dam Kristensen):
Fru Heidi Bank.
Kl. 13:13

Heidi Bank (V):
Jamen det synes vi bestemt det er, for vi synes, det er vigtigt, at
vi får så meget ind fra vores baglande som muligt. Vi har jo alle
sammen et kommunalt og regionalt bagland, som vi får viden fra –
så den invitation tager vi meget gerne imod.
Kl. 13:13

Formanden (Henrik Dam Kristensen):
Ministeren.
Kl. 13:13

Indenrigs- og boligministeren (Kaare Dybvad Bek):
Jeg har ikke noget at tilføje.
Kl. 13:14

Formanden (Henrik Dam Kristensen):
Så er det fru Katarina Ammitzbøll fra Det Konservative Folkeparti.
Kl. 13:14

Katarina Ammitzbøll (KF):
Tak til ministeren. Som ministeren nævnte, er der noget ved BR 18,
der ikke fungerer helt optimalt, og man er nu i gang med en hørings‐
proces. Kan ministeren uddybe, hvor lang tid den her høringsproces
forventes at tage, og hvad agter ministeren at gøre? Ser han et behov
for eventuelt at revidere nogle reglerne?
Kl. 13:14

Formanden (Henrik Dam Kristensen):
Ministeren.
Kl. 13:14

Indenrigs- og boligministeren (Kaare Dybvad Bek):
Proceduren er den, at vi har foreslået en række ændringer af det her
reglement med, kan man sige, to hovedfokuspunkter. Det ene er, at
der er flere byggerier, der skal være undtaget fra kravet om certifice‐
ring, som jeg også nævnte i min tale. Det andet er, at vi skal gøre
mere for at tilvejebringe alle de certificerede rådgivere på statik og
på brand, som der mangler. Og der er det især på statikerordninger,
der mangler rådgivere.

Det, vi foreslår, er, at man opdeler det, så man eksempelvis kun
bliver godkendt til altaner, for så kan man blive godkendt til kun
altaner uden at skulle godkendes for hele det statiske område – og på
den måde prøver vi at gøre det. Den er i høring nu – jeg kan ikke
huske, om det er i 4 eller 8 uger – og så skal det træde i kraft den
1. juli, fordi vi har en ordning, hvor erhvervsmæssig regulering kun
kan træde i kraft den 1. januar og den 1. juli, sådan at vi ikke hele
tiden ændrer på erhvervslivets vilkår.
Kl. 13:15

Formanden (Henrik Dam Kristensen):
Fru Katarina Ammitzbøll, værsgo.
Kl. 13:15

Katarina Ammitzbøll (KF):
Tak for det. Vurderer ministeren, at kommunerne er klædt godt nok
på til at varetage BR 18?
Kl. 13:15

Første næstformand (Karen Ellemann):
Ministeren.
Kl. 13:15

Indenrigs- og boligministeren (Kaare Dybvad Bek):
Ja, det vil jeg sige kommunerne generelt er, men vi er desværre også
i en situation, hvor der jo er nogle kommuner, som har meget lange
sagsbehandlingstider på byggeområdet. Sidste år så vi, at især på de
store byggesager var der en forøgelse af byggesagsbehandlingstiden
generelt; i gennemsnit steg den med 8 dage fra 64 dage til 72 dage
for byggesager. Men for de små byggesager er det altså uforandret.
Det er klart, at der er nogle kommuner – og nu er Gribskov
Kommune en af dem, der er blevet nævnt, fordi der også er mange
sommerhuse – som er bagud, og som har problemer. Noget af det
kan selvfølgelig også skyldes, at man skal vænne sig til den her nye
lovgivning, som er kommet.
Kl. 13:16

Første næstformand (Karen Ellemann):
Tak til ministeren, og så er der ikke flere korte bemærkninger til
ministeren. Således kan ordførerrækken påbegyndes. Den første ord‐
fører kommer fra Socialdemokratiet, og det er fru Tanja Larsson.
Kl. 13:16

(Ordfører)
Tanja Larsson (S):
Tak. Med dette beslutningsforslag foreslår SF at revidere BR18 og
den dertilhørende certificeringsordning, så mindre byggerier ikke
omfattes af samme krav som større byggerier ved vurdering af de
sikkerhedsmæssige forhold i forbindelse med byggesagsbehandlin‐
gen. I Socialdemokratiet kan vi erfare, at byggebranchen generelt
har taget godt imod certificeringsordningen, der blev indført tilbage
i 2018. Vi har dog samtidig også erfaret, at der har været visse ele‐
menter af certificeringsordningen, der har været uhensigtsmæssige
og kostet flere mindre byggerier dyrt. Eksempler på dette kan vi jo
finde i beslutningsforslagets bemærkninger. Årsagen til disse proble‐
mer skyldes bl.a. en ubalance i antallet af certificerede rådgivere og
efterspørgslen efter at få foretaget sikkerhedsvurderinger.
Certificeringsordningen skal selvfølgelig ikke være et unødven‐
digt fordyrende element for mindre byggerier. Derfor annoncerede
indenrigs- og boligministeren for nylig, at der er lempelser af ord‐
ningen på vej. Det skal bl.a. sikre, at udbuddet af certificeringsrådgi‐
vere matcher efterspørgslen, og at der ikke bliver stillet unødvendigt
høje krav til sikkerhedsvurderinger af byggerier. Socialdemokratiet
støtter ikke forslaget, da der allerede er sat et arbejde i gang med
at få lempet ordningen, og jeg skal hilse fra ordføreren for Det

Mandag den 26. april 2021 (B 221)

Radikale Venstre og sige, at Radikale Venstre ikke kan støtte SF's
forslag.
Kl. 13:18

Første næstformand (Karen Ellemann):
Tak til ordføreren. Der er ikke nogen korte bemærkninger til ordføre‐
ren. Næste ordfører kommer fra Venstre, og det er fru Heidi Bank.
Kl. 13:18

(Ordfører)
Heidi Bank (V):
Tak for det. Ambitionen med BR18, da aftalen blev indgået, var
en hurtigere, billigere og mere gennemskuelig byggesagsbehandling.
Udfordringerne ved at flytte det fra kommunerne til de certificerede
rådgivere har været mange. Vi er endnu ikke der, hvor vi kan sige,
at vi har en hurtigere, billigere eller mere gennemskuelig byggesags‐
behandling. Dels er det gået for langsomt med at få uddannet certi‐
ficerede brandrådgivere og bygningsstatikere, dels har der manglet
tilstrækkelig vejledning fra Bygningsstyrelsen, herunder vejledning
om, hvilke bygninger der er omfattet, og hvilke der ikke er. Forbe‐
redelserne til den nye ordning har rent ud sagt ikke været gode nok.
Derfor har Venstre presset på. Vi har haft drøftelser med ministeren,
vi har haft samråd, og vi kommer fortsat til at presse på, indtil byg‐
geriet og borgerne står med det, de blev stillet i udsigt: en hurtigere,
billigere og mere gennemskuelig byggesagsbehandling.
Vi har løbende været i dialog med ministeren, og det er positivt
at konstatere, at ministeriet og Bolig- og Planstyrelsen er i gang,
om end vi gerne så, at hastigheden kom noget op, for det er unø‐
dig bøvlet og dyrt ude i virkeligheden. Nu har SF så stillet et
beslutningsforslag, som jeg tænker er baseret dels på SF's modstand
mod det private, dels tidligere meldinger fra Kommunernes Lands‐
forening. Men som jeg hører KL, har KL flyttet sig. KL ønsker ikke
opgaverne tilbage, og da slet ikke uden at der følger økonomi med.
Virkeligheden er et andet sted end beslutningsforslaget. Jeg forstår
intentionen, nemlig ønsket om et fokus på, at mindre byggerier ikke
omfattes af samme tunge bureaukratiske krav som større byggerier.
Vi er enige med SF dér med den tilføjelse, at der hverken for små
eller for store byggeopgaver skal være unødige krav og unødigt
bureaukrati. Reglerne skal give mening. Det er derfor, Venstre har
presset på i månedsvis.
Vi ved, at der i Bolig- og Planstyrelsen pågår et arbejde med
aktørerne i branchen. I Venstre lægger vi vægt på, at det arbejde er i
fremdrift, at det bliver effektueret, og at der bliver fundet løsninger
på og forbedringer af de udfordringer, byggeriet og almindelige bor‐
gere, der bare står og ønsker en ombygning, står med, når der skal
søges om alt fra altan til dør i bærende konstruktioner i etageejen‐
domme. Det er blot for at nævne et par eksempler, hvor vi stadig
væk ser udfordringer, og hvor vi forventer der bliver fundet løsnin‐
ger, hvor der stilles krav til det nødvendige arbejde hos rådgivere,
men ikke krav om langt mere end det nødvendige. For os er det
derfor afgørende, at der er en løbende evaluering af ordningen, og
det er også det, jeg hører indenrigs- og boligministeren italesætte
er sat i system, for ellers tror vi ikke på, at det kommer til at gå
hurtigt nok med at få forbedret ordningen. Vi ser frem til den videre
drøftelse i udvalget.
Kl. 13:21

Første næstformand (Karen Ellemann):
Tak til Venstres ordfører. Der er ønske om en kort bemærkning til
ordføreren, og det er fra fru Halime Oguz, SF. Værsgo.
Kl. 13:21

Halime Oguz (SF):
Jeg vil bare lige citere KL's Birgit S. Hansen, der er formand for
Miljø- og Forsyningsudvalget i KL, hvor hun siger, at en række

25

kommuner faktisk ansætter flere sagsbehandlere for at få bugt med
sagsbunkerne, og det gør de, fordi den mængde af dokumentation,
som BR18 har medført, er vokset ud af proportioner.
Noget tyder altså på, at hvis vi droppede certificeringsordningen
for bygninger i brandklasse 2 og mindre byggerier i forbindelse med
konstruktion, så vil kommunerne faktisk kunne spare penge. Så jeg
vil høre, hvad ordførerens kommentar er til den her udtalelse fra KL.
Kl. 13:22

Første næstformand (Karen Ellemann):
Ordføreren.
Kl. 13:22

Heidi Bank (V):
Jeg ved, at KL er inde i det maskinrum i Bygningsstyrelsen. Derfor
tænker jeg faktisk også, at når de er kommet med en melding – og
jeg har jo selv været i dialog med dem om, at de ikke ønsker det
her tilbage – så er det, fordi de ser, at nogle af de elementer, de
mener er vigtige, også bliver taget med. Noget af det, der er i høring
i øjeblikket fra ministeren, er jo netop, at der bliver ryddet op og der
bliver skabt større klarhed. Det ændrer ikke på, vil jeg godt sige, at
vi er helt enige med SF i, at der skal endnu mere fokus på det her.
Vi er også enige i, at der skal være mere fremdrift, fordi det betyder
noget, at man ikke skal stå og vente for lang tid.
En sidste ting er økonomien i det her; det hørte jeg også SF's
ordfører nævne før, og det må jo ikke blive urimelig dyrt, fordi der
er et fuldstændig unødvendigt bureaukrati.
Kl. 13:23

Første næstformand (Karen Ellemann):
Fru Halime Oguz.
Kl. 13:23

Halime Oguz (SF):
Tak. Nu ved jeg, og jeg var selv med til det samråd, som Venstre
havde indkaldt til i forbindelse med den her problematik, at bran‐
chen derude helt entydigt siger, at det her har skabt så mange proble‐
mer for dem, at de mener, at den bedste løsning vil være, at den her
opgave bliver sendt videre til kommunerne igen.
Kl. 13:23

Første næstformand (Karen Ellemann):
Ordføreren.
Kl. 13:23

Heidi Bank (V):
Så har vi hørt forskellige ting, fordi jeg har simpelt hen nærmest
været i kontakt med hver eneste aktør i den her branche, og jeg har
ikke hørt nogen, bortset fra KL, der for nylig har sagt, at de ønskede
det tilbage. KL har så også været ude at sige – de har i hvert fald
sagt det over for mig – at det ønsker de ikke.
Så jeg deler desværre ikke den oplevelse af det, men jeg vil også
sige, at det ville være ærgerligt, hvis vi står og skal til at rulle noget
tilbage nu, hvor vi allerede trods alt begynder at komme i den rigtige
retning. Så jeg synes mere, at det skal handle om, at der skal mere
tryk på at få løst de udfordringer, der er.
Kl. 13:24

Første næstformand (Karen Ellemann):
Tak til fru Heidi Bank. Der er ikke flere korte bemærkninger til
ordføreren. Og vil ordføreren være venlig lige at gøre talerstolen
klar til den næste ordfører? Den næste ordfører kommer fra Dansk
Folkeparti, og det er hr. Alex Ahrendtsen. Velkommen.

26

Mandag den 26. april 2021 (B 221)

Kl. 13:24

(Ordfører)
Alex Ahrendtsen (DF):
Tak, formand. Jeg har som sikkert mange af mine kolleger modtaget
en del mails fra mindre firmaer, der har været meget bekymrede
for den måde, som den private certificering foregår på, og det er
nogle kedelige sager, og det er også nogle dumme sager. Så jeg er
godt klar over, at det ikke helt fungerer, som vi havde håbet, for
de mindre firmaer. Det, som jeg så kan forstå, er, at ministeren har
handlet på det, og at man er i gang med at kigge på det og sørge
for, at det ikke bliver svært for de små firmaer at håndtere de her
certificeringer fra det private. Men jeg forventer jo selvfølgelig, at vi
får en tilbagemelding fra ministeren på et tidspunkt, og ministeren
nikker, så det vil vi glæde os til.
Den anden del handler jo så om, at løsningen er at sende det
tilbage til kommunerne, sådan som det var før 2018, og det er jo
SF's forslag, der siger, at vi skal gøre det. Det er jeg altså ikke
tilhænger af. Jeg er ikke tilhænger af at stoppe en ordning, som kun
har eksisteret i 2½ år, og så er privatiseringer jo som regel af det
gode. Alt det, som kan privatiseres, bør vi jo privatisere, hvis det
kan gøres bedre, for det skaber jo det frie initiativ, og det skaber et
udkomme for mennesker i stedet for at være afhængig af stat eller
kommune.
Så derfor kommer vi til at afvise forslaget, men vi er selvfølgelig
klar over de der uheldige sager. Jeg skal også indrømme, at det her
ikke lige er min spidskompetence. Jeg har ikke detailkendskab til,
hvordan det fungerer derude, og jeg har forsøgt at sætte mig ind i det
ved at læse de der mails, som vi har modtaget fra bekymrede borge‐
re. Men jeg har tillid til, at ministeren får det løst, og jeg glæder mig
så til en orientering, når vi når så langt, og det kunne eventuelt være
i forbindelse med udvalgsbehandlingen af beslutningsforslaget.
Kl. 13:26

Første næstformand (Karen Ellemann):
Tak til ordføreren. Der er ønske om en kort bemærkning til ordføre‐
ren, og den er fra fru Halime Oguz, SF.
Kl. 13:26

Halime Oguz (SF):
Tak for det. Jeg vil jo sige, at det er de mindre virksomheder, de
mindre firmaer, der er ramt af den her ordning. Den har ikke skabt
vækst, det har ikke skabt flere arbejdspladser. Tværtimod har det jo
kostet både på beskæftigelsen, men også skabt en ulighed i form af,
at almindelige lønmodtagere simpelt hen har været nødt til at droppe
de her projekter, fordi de måske bliver 10 eller 30 gange dyrere,
end de normalt kostede, da det var kommunerne, der varetog den
her opgave. Hvordan kan Dansk Folkeparti modsætte sig det her
forslag? Det forstår jeg simpelt hen ikke.
Kl. 13:27

Første næstformand (Karen Ellemann):
Ordføreren.
Kl. 13:27

Alex Ahrendtsen (DF):
Jeg forventer jo også, at vi får en redegørelse af den problemstilling
fra ministeren, altså hvad det egentlig har betydet. Så er jeg også
lidt i tvivl om SF's ærinde med dette forslag. Er det at gøre certi‐
ficeringen bedre, eller er det, fordi man ikke kan lide det private
initiativ? Jeg kan godt lide det private initiativ. Vi har jo skaffet
flere arbejdspladser i det private, i og med at man har taget det fra
kommunen og så lagt det ud i det private, og det er godt. Men det
skal selvfølgelig fungere. Altså, lad os tage det ideologiske slagsmål

til side, for det skal fungere, og det forventer jeg også at ministeren
og regeringen retter op på, og så kigger vi gerne på det.
Kl. 13:28

Første næstformand (Karen Ellemann):
Fru Halime Oguz.
Kl. 13:28

Halime Oguz (SF):
Selvfølgelig er SF ikke imod det private, og det er jo heller ikke,
fordi vi er imod det private, vi fremsætter det her beslutningsforslag.
Men det er jo faktisk, fordi det private selv er imod det her, fordi det
har skabt et så stort og unødigt bureaukrati og fordyret projekterne,
vi fremsætter det her beslutningsforslag. Så det har intet at gøre med
en ideologisk kamp – intet.
Kl. 13:28

Første næstformand (Karen Ellemann):
Ordføreren.
Kl. 13:28

Alex Ahrendtsen (DF):
Det er jeg da glad for at høre. Så kan vi jo mødes der og så for‐
håbentlig få certificeringen forbedret, og som sagt for tredje gang
forventer jeg selvfølgelig, at ministeren sørger for, at vi får en orien‐
tering, og at vi får en redegørelse, også for konsekvenserne for de
berørte firmaer, der har mødt en certificering, der ikke har fungeret,
og det skal fungere. Og det vil vi gerne være med til at ændre på og
forbedre.
Kl. 13:29

Første næstformand (Karen Ellemann):
Tak til Dansk Folkepartis ordfører. Der er ikke flere korte bemærk‐
ninger til ordføreren. Den næste ordfører kommer fra Enhedslisten,
og det er hr. Søren Egge Rasmussen.
Kl. 13:29

(Ordfører)
Søren Egge Rasmussen (EL):
Enhedslisten har holdninger imod privatisering. Det havde vi f.eks.,
da en tidligere regering ville privatisere DONG, og det havde vi
sådan set også i den her sag, hvor man ville fratage en kommune
en opgave. Så vi var imod det lovforslag dengang, der ændrede på
vilkårene omkring BR18.
Vi er jo meget positive over for det, at sagsbehandlingen skal
fungere så godt som muligt. Vi får så at vide i dag, at det ikke er
en mulighed at tage opgaverne tilbage til kommunerne; det ønsker
KL ikke. Det kunne måske være rart at få det sådan helt klokkeklart
fastlagt i en udvalgsbehandling. For det er lidt svært at overskue
det her. Når ministeren kommer og siger, at dele af ordningen ikke
fungerer optimalt, og at man er på vej med nogle ændringer, ja,
så kan man sige: Det er fint nok, at man forsøger at følge op på
noget, men hvor omfattende er de ændringer, som er på vej? Vil de i
tilstrækkelig omfang løse problemerne? Det er lidt svært at lytte sig
til, når man lytter til debatten. Så det kunne en udvalgsbehandling
måske også få afdækket.
Der lægges op til nogle ændrede regler den 1. juli 2021, og de
skal så evalueres bagefter. Igen vil jeg sige: Jamen det er jo godt
at forsøge at få en ordning til at blive bedre, men det kunne måske
være fint at få det konkretiseret, så vi kan få et klare billede af, om
man er på vej til at løse nogle væsentlige problemer eller ej. Altså,
hvor mange problemer er det, man er i gang med at finde løsninger
på? Så vi er for, at tingene skal fungere bedre, og vi var imod den
privatisering af en kommunal opgave, der fandt sted. Det var den
korte version af sagen. Tak.

Mandag den 26. april 2021 (B 221)

Kl. 13:35

Kl. 13:31

Første næstformand (Karen Ellemann):
Tak til Enhedslistens ordfører. Der er ikke ønske om korte bemærk‐
ninger til ordføreren. Den næste ordfører kommer fra Det Konserva‐
tive Folkeparti, og det er fru Katarina Ammitzbøll.
Kl. 13:31

(Ordfører)
Katarina Ammitzbøll (KF):
Det er korrekt, at kravene er skærpet med BR18, men præmissen
i det her lovforslag er efter vores mening ikke helt korrekt. Det er
ikke en løsning at gå tilbage til det kommunale. BR18 er meget
omfattende, og kommunerne er ikke klædt ordentligt på endnu til
at håndtere BR18 – det er vores vurdering, ministeren havde en
anden. Men der er udfordringer, og derfor var det positivt at høre, at
ministeren har en høring i gang, der afsluttes inden sommer.
BR18 giver en række udfordringer, både for store og små, og når
der bliver sendt materiale ind, udarbejdes det af rådgivere, som er
sagsbehandlere, og de er heller ikke altid klædt på til at vurdere det
materiale, der kommer ind, og det giver en lang sagsbehandlingstid
for alle – for nogle områder mere end andre. Men hvis reglerne nu
ændres, bliver det formentlig endnu sværere for kommunerne, da de
så skal dele alle byggesager i to dele, små som store, som behandles
forskelligt. Samtidig skal sagsbehandlerne kunne endnu mere. De
skal selv kunne udføre alt, og de skal samtidig kunne kontrollere det,
rådgiverne gør. Det kan faktisk give endnu mere bureaukrati. Så vi
mener, at man bør se på reglerne for BR18, og det er jo så heldigvis
i gang. Reglerne skal være klarere. Er de blevet komplicerede –
for komplicerede? Det sidste er jo nok svaret. Jeg selv gik ind og
forsøgte at læse på BR18 og prøve at komme sådan nogenlunde
igennem for at få et overblik over, hvad det egentlig indeholder, og
det er meget arbejdstungt.
Det er heller ikke vores opfattelse, at de private rådgivere tjener
på deres arbejde, som der ellers står i det her beslutningsforslag,
for kommunerne opkræver netop gebyrer efter brugt tid, så de vil
bruge mindst lige så meget tid på disse små sager, som rådgiverne
gør. Dette forslag kan jo også godt ses som, at det på en måde er et
forsøg på at reducere privatiseringen, men egentlig ikke et forsøg på
at forenkle byggesagsbehandlingen, og det mener vi at man hellere
skulle gøre. Tak for ordet.
Kl. 13:34

Første næstformand (Karen Ellemann):
Tak til den konservative ordfører. Der er ønske om en kort bemærk‐
ning fra fru Halime Oguz.
Kl. 13:34

Halime Oguz (SF):
Tak. Jeg har faktisk rigtig meget lyst til at vise ordføreren, hvor
meget det f.eks. kostede at få 25 altaner sikkerhedsgodkendt i 2019 –
der kostede det 3.046 kr. 1 år efter, da den her certificeringsordning
blev udrullet, kostede det 101.700 kr.
En anden ting: Ordføreren siger, at det vil skabe unødigt bureau‐
krati, hvis vi skulle rulle det tilbage til kommunerne, men det er lige
præcis det modsatte, for kommunerne har jo kompetencerne til at
behandle brandklasse 2. Det har de jo gjort, indtil den her del blev
privatiseret. Jeg kunne godt tænke mig at vide sådan helt konkret,
hvad det er, De Konservatives modstand er i forhold til at få det
rullet tilbage til kommunerne. For det kan ikke være økonomien,
for det er faktisk blevet dyrere at privatisere, og det kan heller ikke
være manglende kompetence, for kommunerne har de nødvendige
kompetencer.

27

Første næstformand (Karen Ellemann):
Ordføreren.
Kl. 13:35

Katarina Ammitzbøll (KF):
Det er rigtigt, at der er nogle dyre eksempler i beslutningsforslaget,
og man kan altid finde huller i osten, det er helt sikkert, men det
viser jo også, at det ikke fungerer optimalt, altså BR18. Derfor er det
jo vigtigt, at vi får set på, hvordan de her regler kan forenkles. Så vi
synes, at vi, inden man begynder at rulle det hele tilbage – det har
jo heller ikke været i gang så længe – hellere må se på, hvad det er,
der kommer tilbage fra høringen, altså give den tid og høre, hvad vi
så får af input til, hvordan det her bedre kan forenkles, og at der er
gennemsigtighed i hele BR18, og at der selvfølgelig er en rimelighed
i forhold til prisen for at få det udført.
Kl. 13:36

Første næstformand (Karen Ellemann):
Så er der ikke flere korte bemærkninger til den konservative ordfø‐
rer. Jeg vil bede ordføreren lige gøre talerstolen klar. Jeg ser ikke
nogen ordfører for Nye Borgerlige i salen og heller ikke for Liberal
Alliance. Hermed kan jeg så give ordet til ordføreren for forslagsstil‐
lerne, og det er fru Halime Oguz fra Socialistisk Folkeparti. Værsgo.
Kl. 13:36

(Ordfører for forslagsstillerne)
Halime Oguz (SF):
Tak for det. I 2016 vedtog Folketinget et lovforslag, hvor godkendel‐
sen af en række byggeprojekter blev privatiseret. Før havde opgaven
ligget hos kommunerne, der gennem sagsbehandlingen godkendte
byggeprojekterne. I SF stemte vi dengang nej, og det har vist sig,
at det var med god grund. For i dag har det vist sig, at den nye
certificeringsordning, hvor private rådgivere skal godkende byggeog renoveringsprojekter, har været en decideret katastrofe, når det
gælder de mindre byggerier. Vi har set eksempler på altanprojekter,
der koster 70.000 kr. at få godkendt igennem den nye certificerings‐
ordning. Og jeg er for nylig blevet kontaktet af en certificeret brand‐
rådgiver, som arbejder i et mindre, rådgivende firma, og han fortalte
mig, at udstedelsen af et certifikat typisk koster mellem 30.000 kr.
og, hold fast, 130.000 kr. Udgiften til den certificerede rådgiver kan
altså blive lige så stor eller større end prisen på det konkrete fysiske
arbejde. Det er jo helt forskruet.
Dertil kommer også den tid, den enkelte ansøger skal bruge. Prøv
at forestille dig, at du er en tømrermester, som har fået en opgave
med at lave en kvist i et tofamilieshus; før du kan gå i gang, får du
måske 70 sider med branddokumentation, som du skal overholde,
heraf 20 sider med punkter, som du skal kontrollere og dokumentere.
Det er en næsten umulig opgave, og det fører helt sikkert ikke til
større sikkerhed i byggeriet. Og i sidste ende er det familierne, som
ender med regningen, da firmaet jo skal have deres udgifter betalt.
Her mere end et år efter den fulde udrulning af BR18 den 1.
januar 2020 må vi jo konstatere, at kommunerne og de projekteren‐
de rådgivere oplever, at sagsbehandlingen er blevet betydelig mere
besværlig og ikke går hurtigere end tidligere. Og kombineret med at
sagsbehandlingen af mindre projekter er blevet 10-30 gange dyrere
end tidligere på grund af den radikale forskel i timesatsen mellem de
private certificerede rådgivere og kommunerne, kan man med rette
konkludere, at BR18 og certificeringsordningen på ingen måde har
levet op til de forventninger, man blev stillet i udsigt.
Ministeren og ministeriet vil så løse de problemer ved at uddanne
flere certificerede rådgivere, da de mener, at manglen på disse rådgi‐
vere er hovedårsagen til, at en certificering koster så ekstremt mange
penge. Og vi er selvfølgelig også glade for, at ministeren prøver

28

Mandag den 26. april 2021 (B 221)

at løse problemet, og vi er også meget positive over for, at der nu
både er nedsat en taskforce og vil være en høring, og at førstnævnte
arbejder på at undtage flere bygninger fra certificeringsordningen.
Men vi ser for os, at taskforcen kommer til at lave lappeløsninger,
som ikke løser de reelle problemer.
En af de mange utilfredse bygningskonstruktører, som vi er ble‐
vet kontaktet af, fortalte mig tidligere på året en lille analogi, som
beskriver problemet meget godt. Hvis en bygning er dårligt designet
og dårligt udført fra start, vil den forblive dårlig og mangelfuld,
uanset hvor længe man reparerer på den. Man kan måske nok gøre
den lidt mindre dårlig, men god og velfungerende bliver den aldrig.
Derfor er det en mere holdbar løsning at rive bygningen ned og
starte forfra frem for at bruge uanede ressourcer og tid på at foretage
løbende lappeløsninger. Det her får mig faktisk også til at tænke på
de initiativer, man havde inden ghettolovgivningen.
Det er præcis det samme, vi gør med certificeringsordningen for
de mindre byggerier, altså river problemet op med rod og starter
forfra. Og heldigvis er forfra ikke så svært i det her tilfælde, da vi
jo havde et velfungerende system for de mindre byggerier før BR18.
Her foretog kommunerne godkendelsen gennem sagsbehandlingen,
og beregningen blev foretaget af en almindelig konstruktionsingeni‐
ør, som så indsendte de relevante dokumenter til kommunen, uden at
en dyr certificeret statiker skulle kontrollere beregningerne.
Kl. 13:41

Hvis så dette tredje led i godkendelsesprocessen havde til formål
at øge sikkerhedsniveauet, kunne ordningen muligvis forsvares –
selvfølgelig. Dette er dog ikke tilfældet, da den nye ordning blot
fastholder de daværende regler omkring sikkerhedsniveauet. Formå‐
let og hensigten med BR18 var at gøre byggesagsbehandlingen hur‐
tigere, billigere og mere gennemskuelig, hvilket også er sket for de
store og komplicerede byggerier – det er ikke dem, vi taler om her.
Men de mindre byggerier er blevet klemt i det her.
Så vi bliver nødt til at tage den certificerede statiker og brand‐
rådgiver ud af ligningen og i stedet lade kommunen kontrollere de
tekniske forhold. Det er det eneste rigtige at gøre, hvis vi skal løse de
her problemer på en holdbar måde. Og så har kommunerne desuden
frem til den 1. januar 2021 også godkendt bygninger i brandklasse 2.
Kommunerne kan altså godt klare opgaven for de mindre byggerier
på en sikker og effektiv måde.
Nogle gange må vi politikere stikke en finger i jorden og mærke
virkeligheden, og den er i det her tilfælde, at vores politik ikke har
levet op til forventningerne. Det synes jeg ikke man skal være for fin
til at indrømme, altså at man har fejlet. Med dette beslutningsforslag
vil vi pålægge regeringen at lave de nødvendige lovændringer, så
mindre byggerier igen bliver sagsbehandlet i kommunerne. Det er
afgørende, at kravet om dokumentation bliver proportionelt med
byggeopgaven, og i den forbindelse skal byggeri i brandklasse 2
igen kunne blive sagsbehandlet af kommunerne.
Der er ikke den nødvendige opbakning til beslutningsforslaget,
og jeg håber, at vi på en eller anden måde i vores udvalgsarbejde kan
nå frem til en løsning, der vil gavne de her mindre virksomheder.
Tak for ordet.
Kl. 13:43

Første næstformand (Karen Ellemann):
Tak til SF's ordfører. Der er ønske om en kort bemærkning til ordfø‐
reren, og det er fra fru Heidi Bank, Venstre. Værsgo.
Kl. 13:43

Heidi Bank (V):
Tak for det, og tak for talen fra forslagsstiller. Jeg synes nu nok, at
der bliver tegnet lidt et skønbillede af, hvordan virkeligheden var
engang. Det bliver jo tegnet, som om det hele bare kørte i kommu‐
nerne, at der ikke var nogen ventetider, og at det hele bare var billigt
og uden problemer. Det er ikke nødvendigvis det, der har været

virkeligheden alle steder. Der har jo netop været problemer med, at
man har oplevet, at der ikke var ens sagsbehandling i forskellige
kommuner, og det er jo noget af det, man ønskede at imødegå med
den her ordning.
Men når nu ordføreren sådan lidt frisk siger, at man bare kan
sende det hele tilbage til kommunerne, og så kører det hele igen,
hvis det er de små byggerier, så mener jeg simpelt hen, det er forkert.
For mange af de medarbejdere, der sidder ude i kommunerne, er jo
flyttet over i det private. Så ville man ikke bare havne i den samme
situation som den, man nu har siddet i, hvor man jo har manglet
certificerede? Det er jo bl.a. derfor, man har haft så store problemer.
Kl. 13:44

Første næstformand (Karen Ellemann):
Ordføreren.
Kl. 13:44

Halime Oguz (SF):
Det er rigtigt. Det var også derfor, det ikke altid gik så godt i
kommunerne. Det var netop også derfor, man med den her ordning
prøvede at effektivisere og gøre det billigere og bedre. Men virkelig‐
heden er bare en anden i dag. Det synes jeg også jeg kunne høre på
Venstres ordførers partifælle, som indkaldte til et samråd, hvor hun
netop problematiserede det her. Så jeg kan simpelt hen ikke forstå,
at man på den ene side problematiserer den her ordning og siger, at
man skal prøve at se ud over de her politiske uenigheder, der er, og
at nu har vi at gøre med et problem, som vi skal løse, samtidig med
at man ikke vil stemme for et beslutningsforslag, der netop har til
formål at løse det her problem.
Kl. 13:45

Første næstformand (Karen Ellemann):
Fru Heidi Bank.
Kl. 13:45

Heidi Bank (V):
Det er jo sådan, at vi netop vil løse det. Det er derfor, vi har presset
på, og det har vi altså gjort i månedsvis over for ministeren, hvor vi
både har bedt om møder, og vi har haft drøftelser om, hvordan man
netop sørger for, at man får større indspark fra branchen. Vi har haft
samråd, hvor vi har sat fokus på det her.
Det, jeg bare sådan helt fredsommeligt siger, er, at det løsnings‐
forslag, SF kommer med, jo ikke har nogen gang i virkeligheden,
for med de medarbejdere, der sidder derude, vil det betyde, at vi
står med præcis samme problemstilling, som vi gør nu – at man
mangler nok folk til at håndtere de her opgaver. Det er jo derfor, min
opfordring er, at man prøver at lægge så meget energi i at få skabt
fremdriften i det system, vi har nu.
Kl. 13:45

Første næstformand (Karen Ellemann):
Ordføreren.
Kl. 13:45

Halime Oguz (SF):
Jeg ved ikke helt, om vi taler med de samme personer. Men det, jeg
bare vil sige, er, at jeg f.eks. snakkede med en bygningskonstruktør
i Aalborg, som sagde, at Aalborg Kommune eksempelvis i januar
måned meddelte, at medarbejdere med de nødvendige tekniske kom‐
petencer i overvejende grad stadig skulle arbejde i afdelingen, og at
det ville være muligt at foretage en tilbagerulning. Så det problem,
som Venstre prøver at rejse her, eksisterer simpelt hen ikke.

Mandag den 26. april 2021 (B 188)

Kl. 13:46

Første næstformand (Karen Ellemann):
Tak til fru Halime Oguz. Der er ikke flere korte bemærkninger til
ordføreren, og tak for at gøre talerstolen klar til den næste sag.
Der er ikke flere, der har bedt om ordet i denne sag, og derfor er
forhandlingen sluttet.
Jeg foreslår, at forslaget henvises til Indenrigs- og Boligudvalget.
Hvis ingen gør indsigelse, betragter jeg dette som vedtaget.
Det er vedtaget.

Det næste punkt på dagsordenen er:
5) 1. behandling af beslutningsforslag nr. B 188:
Forslag til folketingsbeslutning om at sætte loft over andelen af
tosprogede på danske uddannelser.
Af Morten Messerschmidt (DF) m.fl.
(Fremsættelse 03.03.2021).
Sammen med dette punkt foretages:
6) 1. behandling af beslutningsforslag nr. B 189:
Forslag til folketingsbeslutning om et loft over andelen af udlæn‐
dinge på danske gymnasier.
Af Morten Messerschmidt (DF) m.fl.
(Fremsættelse 03.03.2021).
Kl. 13:46

Forhandling
Første næstformand (Karen Ellemann):
Forhandlingen er åbnet, og den første, der får ordet, er børne- og
undervisningsministeren.
Kl. 13:47

Børne- og undervisningsministeren (Pernille Rosenkrantz-Theil):
Tak for det, og tak til Dansk Folkeparti for at fremsætte de her
beslutningsforslag. Det ene tager udgangspunkt i at pålægge rege‐
ringen inden udgangen af den her folketingssamling at vedtage en
national målsætning om, at ingen skoler, dagtilbud eller ungdomsud‐
dannelser i 2030 har mere end 30 pct. tosprogede elever, og at drøfte
den målsætning med Folketingets partier. I B 189 drejer det sig om,
at Dansk Folkeparti har fremsat et forslag, som pålægger regeringen
inden udgangen af indeværende folketingssamling at indføre en ga‐
ranti for, at der ikke er mere end 30 pct. med udenlandsk baggrund
på landets gymnasier.
Først og fremmest vil jeg jo bare sige, at det altid glæder mig, når
andre partier bliver inspireret af Socialdemokratiets politik. Det skal
I endelig bare blive ved med. Jeg vil sige, at lige på det her område
håber jeg faktisk også på, at vi i fællesskab med hinanden kan lande
en aftale inden sommerferien. Håbet er selvfølgelig lysegrønt; man
kan aldrig foregribe et forhandlingsforløb, men det er altså mit håb,
at vi når frem til en aftale.
Men i det her tilfælde har forslagsstillerne læst Socialdemokrati‐
ets udlændingeudspil fra 2018 »Retfærdig og realistisk – en udlæn‐
dingepolitik der samler Danmark«. Når det er sagt – for det er
jo det, det tager udgangspunkt i – så kan regeringen ikke støtte
forslagene. Det er sådan set ikke, fordi vi er uenige med os selv i
Socialdemokratiet, uenige med vores egen politik. Tværtimod mener
vi præcis det samme som i 2018. I regeringen mener vi uforandret,
at sammensætningen af børn og elever i dagtilbud og på skoler og på

29

ungdomsuddannelser skal afspejle befolkningssammensætningen, og
det har meget høj prioritering fra regeringens side.
Regeringen lægger vægt på, at børn og unge møder hinanden
på tværs af samfundslag, på tværs af etnicitet, på tværs af kultur,
på tværs af religion og på tværs af holdninger. Det styrker sammen‐
hængskraften i samfundet, og det modarbejder dannelsen af parallel‐
samfund. Hvis vores børn og unge kun møder andre børn og unge,
der ligner dem selv, skal der jo ikke så meget til, før andre føles
fuldstændig fremmede for dem og samtalen bliver sværere og uden
forståelse for, at andre kan opføre sig anderledes eller mene noget
andet end det, de selv gør, og stadig skal man jo undgå den polarise‐
ring, der sker på baggrund af det. Den polarisering er destruktiv.
Det er fuldstændig afgørende for Socialdemokratiet, at man ser
hele vores både institutionslandskab, skolelandskab, videreuddannel‐
seslandskab som noget, der i virkeligheden går på i hvert fald to ben.
Det ene er, at man skal lære nogle faglige kundskaber, og det andet
ben er, at man skal lære hinanden at kende. De to dele er lige vigtige
i den måde, vi går til uddannelsessystemet på. Det er klart, at når
uddannelsesinstitutioner brækker over, forstået på den måde, at der
kommer en meget stor etnisk slagside, så kan man jo nødvendigvis
ikke løfte den ene del af den ligning.
Jeg er jo rigtig ofte blevet spurgt til det her med, om det ikke er
fantastisk, at der er enkelte skoler med meget skæv etnisk sammen‐
sætning, som får meget høje karaktergennemsnit, og det skulle så
være sandhedsvidne for, at det søreme er en god måde at drive skole
på. Til det vil jeg bare sige, at det selvfølgelig er fint; det er jo bedre,
end at de får dårlige karakterer i matematik og dansk, og hvad de
ellers får karakterer i. Men det ændrer altså ikke på, at den del af
uddannelsesopgaven, der handler om at danne hele mennesker og
gøre børnene til hele samfundsborgere med alt, hvad dertil hører,
kan man selvfølgelig ikke løfte, hvis det er sådan, at man har en
meget skæv etnisk sammensætning. Det mener jeg sådan set er til
stor skade både for de børn, der går der, men det er det også for
vores samfund og vores sammenhængskraft som helhed. Så det er
altså problematisk, når skoleelever kun har klassekammerater med
samme forældrebaggrund som dem selv. Det betyder, at eleverne
ikke udvikler en forståelse for de forskelligheder, der er, og man
kan sige, at hvis de så tilmed er et sted, hvor det alene er børn
med indvandrerbaggrund, vil det jo simpelt hen også være svært
overhovedet at lære det danske samfund at kende, fordi de ikke går
sammen med særlig mange, der er gammeldanskere så at sige.
Elevfordeling er et meget komplekst område, vil jeg så til gen‐
gæld sige. Vi har dykket rigtig meget ned i det og brugt meget tid
på det, og det er en hel del mere end bare at tegne nogle streger
på et kort. Der er forskellige veje at gå. Der er kommet en ekspert‐
vurdering af de forskellige veje, man kan gå på bl.a. gymnasieom‐
rådet. Der lægges op til en klyngemodel, og der lægges op til en
distriktsmodel som to af muligheder, de peger på. Jeg vil sige, at
begge de to modeller både indeholder nogle positive elementer, men
de indeholder også nogle ulemper. Vi har fra regeringens side den
opfattelse, at vi snarest muligt skal have landet en aftale på det her
område. Det håber vi selvfølgelig at Folketingets partier er indstillet
på.
Kl. 13:52

I den forbindelse vil jeg sige, at jeg jo synes, der er en opgave
mere, der skal løses. Vi står med det lidt tvedelte billede, at vi i
gymnasiesektoren har nogle problematikker, der vedrører de større
byer, og så har vi nogle problematikker, der vedrører de mere tyndt‐
befolkede dele af Danmark. Der drejer det sig simpelt hen om, at
elevmassen falder frem mod 2030, og det vil sige, at der er en gans‐
ke bekymrende fremtidsudsigt for en stribe af de mindre gymnasier i
Danmark hen over de kommende år.
Vi lægger fra regeringens side op til, at man får kigget på de
forskellige problemstillinger og i øvrigt gør det forskelligt, for det

30

Mandag den 26. april 2021 (B 188)

er helt forskellige problemstillinger, man står over for. Et lille lokal‐
samfund står over for at være i risikozonen for at miste sit gymna‐
sium, hvilket jo vil betyde helt vildt meget for et lokalområde; det
giver sig selv. Det er jo i høj grad ungdomsuddannelsesinstitutionen,
der danner selve kimen til den ungdomskultur, der er i området,
og det vil sige, at det at miste sit gymnasium i et lokalområde er
ganske alvorligt. Så det er den anden problemstilling, som vi også
fra regeringens side har et ønske om at drøfte med partierne på den
her side af sommerferien.
Men for mig og for Socialdemokratiet er præcis det med sam‐
mensætningen af elever, og det er jo så på tværs helt fra daginstituti‐
onsniveauet hen over grundskolerne og til ungdomsuddannelserne,
en af de vigtigste strukturelle forandringer, vi skal lave af uddannel‐
sessystemet.
Kl. 13:53

Formanden (Henrik Dam Kristensen):
Tak for det. Der er korte bemærkninger, og først er det hr. Alex
Ahrendtsen, Dansk Folkeparti. Værsgo.
Kl. 13:54

Alex Ahrendtsen (DF):
Tak til ministeren for en egentlig meget konkret redegørelse for
beslutningsforslagets ærinde, nemlig at sætte fokus på det her. Vi
glæder os selvfølgelig til at se, hvad regeringen og ministeren frem‐
lægger, og vi håber selvfølgelig også på, at vi kan finde en eller
anden løsning, så vi får gjort has på det her problem, som er voksen‐
de.
Det er jo ikke nogen hemmelighed, at Dansk Folkeparti har læst
Socialdemokraternes udlændingeudspil før valget, og jeg har også
læst det med stor glæde. Det var meget velskrevet, det gav håb for
Danmark. Men efter valget syntes vi jo, at det gik lidt langsomt, og
derfor har vi også taget alle de ting i udspillet og lagt dem over i
nogle beslutningsforslag for simpelt hen at presse lidt på regeringen.
Så mit spørgsmål er: Er det ikke rimeligt, at man som vælger kan
forvente, at det, man som parti fremlægger før et valg, gennemfører
man også efter et valg? Er det ikke rimeligt, man kan forvente det?
Kl. 13:55

Formanden (Henrik Dam Kristensen):
Ministeren.
Kl. 13:55

Børne- og undervisningsministeren (Pernille Rosenkrantz-Theil):
Jeg kunne jo så nøjes med bare at sige ja – og så var det spørge‐
rens tur igen. Det er det i sagens natur. Jeg tror omvendt, hvis
man anlægger en rimelighedsbetragtning, at de fleste i øvrigt både
gymnasieskoler, erhvervsskoler og folkeskoler både på elevside og
på lærerside og lederside lige nu synes, at det mest rimelige er, at
vi får en ungdomsgeneration så tørskoet igennem coronatiden som
overhovedet muligt. Og lige præcis hvad angår elevfordeling, havde
det egentlig været mit håb, at den her aftale var landet allerede inden
sommerferie sidste år. Det vil altså sige, at det var sådan set min og
regeringens plan, at vi skulle lande det inden sommerferien sidste år.
Det betyder jo også, at vi er enormt langt i forberedelsen af det.
Det, der så var tænkt som rækkefølgen i det, var, at vi startede
med ungdomsuddannelserne og herefter bevægede os videre til at
tage en drøftelse af grundskolerne og så til sidst daginstitutionerne,
og det er, fordi der er blevet lavet en parallelsamfundsaftale med den
tidligere regering. Så det var egentlig rækkefølgen, og derfor burde
det her have været landet inden sommerferien sidste år, og derfor
venter vi egentlig bare på, at coronaen slipper sit tag.
Men jeg tror, at man ved sådan en rimelighedsbetragtning i hvert
fald skal have med, at de fleste ville opfatte det som meget urimeligt,

hvis undervisningsministeren i den her tid ikke brugte sin tid på at få
ungdomsgenerationen tørskoet igennem corona.
Kl. 13:56

Formanden (Henrik Dam Kristensen):
Hr. Alex Ahrendtsen, værsgo.
Kl. 13:56

Alex Ahrendtsen (DF):
Det er jo egentlig et fair og nuanceret svar, og jeg tager det også
til efterretning og anerkender, at regeringen på det her område trods
alt har handlet på sit udspil. På en lang række andre områder halter
det stadig væk, og måske kunne ministeren så tage en snak med sine
kolleger, så vi kunne få gennemført det, som står i Socialdemokrater‐
nes udlændingeudspil, hvor meget er vældig godt. Vi har tidligere
haft nogle ting i salen; dem har man stemt nej til.
Så at være et eksempel til efterfølgelse er egentlig bare det, jeg
beder ministeren og regeringen om.
Kl. 13:57

Formanden (Henrik Dam Kristensen):
Ministeren.
Kl. 13:57

Børne- og undervisningsministeren (Pernille Rosenkrantz-Theil):
Jamen tak for det, og også tak for rosen. Jeg håber jo på, at vi kan
finde hinanden i en aftale om det her utrolig vigtige punkt, inden vi
når sommerferien.
Jeg vil sige det sådan, at det jo i virkeligheden på det her punkt
er et spørgsmål om, at vi var nået ret langt, før coronaen ramte, og
det vil sige, at der i øvrigt også er andre punkter på mit eget område,
hvor vi slet ikke var nået så langt, da coronaen ramte, og derfor er
vi også et andet sted med de ting i forhold til, hvor langt vi skulle
være nået. Men det her er virkelig hjerteblod for mig, og det er det
for regeringen.
Vi vidste også fra start af, at det her faktisk en af de sværeste
opgaver overhovedet at løse. Tidligere regeringer har forsøgt, og
tommelen er blevet vendt nedad den ene gang efter den anden, fordi
det ikke kunne leve op til de internationale forpligtelser. Derfor
vidste vi fra start af, at hvis ikke vi kom i gang i virkelig god tid,
kunne det simpelt hen ende med, at det var tiden i sig selv, der
gjorde, at vi ikke nåede at lande en løsning.
Kl. 13:57

Formanden (Henrik Dam Kristensen):
Jeg ser ikke flere, der beder om en kort bemærkning, så vi siger tak
til ministeren.
Så går vi i gang med ordførerrækken, og det er først hr. Jens Joel,
Socialdemokratiet.
Kl. 13:58

(Ordfører)
Jens Joel (S):
Tak for det, og tak til Dansk Folkeparti for at rejse debatten om en
konkret diskussion af, om der er en grænse for antallet af elever med
en bestemt baggrund, men i virkeligheden mere generelt, hvordan
vi sikrer, at vores uddannelsesinstitutioner, vores daginstitutioner,
vores velfærdsinstitutioner afspejler det samfund, vi er en del af. Det
mener jeg sådan set er et ekstremt vigtigt punkt, en ekstrem vigtig
diskussion. Det ene af de to beslutningsforslag, vi sambehandler her,
handler jo om helt generelt at sige, at vi har en målsætning om
blandet sammensætning på vores velfærdsinstitutioner, kunne man
kalde det, og så er der et, der konkret handler om gymnasierne.
Det skal ikke være nogen hemmelighed, og det har ministeren
lige redegjort for, det har mange socialdemokrater sagt, og det står

Mandag den 26. april 2021 (B 188)

også i det udspil, som der henvises til i beslutningsforslaget, at vi
ønsker en blandet elevsammensætning, og at vi ønsker en blandet
sammensætning i vores daginstitutioner. Det hænger jo sammen
med, som ministeren også sagde, at når man driver skole, skal man
jo flere ting. Man skal selvfølgelig lære vores børn og unge nogle
basale færdigheder, dansk og matematik, men man skal jo også
lære at begå sig i det samfund, man er en del af, og det samfund,
man kommer ud til bagefter, det samfund, på hvilket arbejdsmarked
man skal fungere. Derfor er det selvfølgelig vigtigt, at man møder
hinanden på kryds og tværs af social baggrund, af kulturel baggrund
og etnisk baggrund, fordi man så oplever, at verden ser anderledes
ud fra nogle af kammeraternes synsfelt, og det er jo også rigtigt, at
tit er man for ung før folkeskolen til at danne de bånd på tværs. Når
man er færdig med folkeskolen, går vi flere forskellige steder hen,
og derfor tror jeg i virkeligheden, at folkeskolen eller grundskolen er
et rigtig vigtigt sted at insistere på det her, men konkret er vi jo nået
længere med diskussionen på gymnasieområdet.
Så til Dansk Folkeparti skal der bare lyde en opbakning til inten‐
tionen og det, man kunne kalde en insisteren på en blandet sammen‐
sætning på vores uddannelsesinstitutioner. Det udgangspunkt deler
Socialdemokratiet til fulde, og det er faktisk også baggrunden for, at
vi gerne vil lande en bred politisk aftale på gymnasieområdet. Vi vil
også gerne efterfølgende lande politiske aftaler om at sikre blandet
elevsammensætning andre steder i vores samfund. Vi har før lavet
aftaler om f.eks. udsatte boligområder, om institutioner og om at
sikre en mere balanceret børnesammensætning. Så fuld opbakning til
det.
Men ikke opbakning til beslutningsforslaget, da det jo pålægger
os at gøre noget inden folketingsårets udløb, og vi er ikke sikre på,
at vi når i mål med en lovbehandling af eksempelvis reglerne for en
mere blandet sammensætning på ungdomsuddannelserne, men vi når
forhåbentlig i mål med en aftale – det er vores ambition.
Kl. 14:01

Formanden (Henrik Dam Kristensen):
Jeg ser ikke nogen, der ønsker korte bemærkninger, og derfor siger
vi tak til hr. Jens Joel.
Så beder vi hr. Mads Fuglede om at gøre sig klar. Hr. Mads
Fuglede, Venstre.
Kl. 14:01

(Ordfører)
Mads Fuglede (V):
Tak for ordet. Vi sambehandler nu B 188 og B 189, som begge to
adresserer problemstillinger, der har været rejst i Socialdemokratiets
udlændingeudspil »Retfærdig og Realistisk«. Her handler det så om,
at man skal have en garanti for, at der ikke er mere end 30 pct. elever
med udenlandsk baggrund på uddannelsesinstitutioner, henholdsvis
gymnasier i det ene og bredt i det andet forslag.
Det er en problemstilling, som vi jo især i min egenskab af
udlændinge- og integrationsordfører har været omkring nogle gange.
Der står en række tiltag i »Retfærdig og Realistisk«, som så ikke
har været forbi Folketingssalen endnu, og derfor er jeg rigtig glad
for, at Dansk Folkeparti har taget initiativ til at sørge for at minde
regeringen om, hvad de mente før valget, sådan at vi ligesom får et
rum til at holde dem oppe på det, ikke mindst efter de har dannet
regering.
Vi forstår så, at der lige her på det her område allerede er en
dialog i gang, og det kunne man selvfølgelig ikke vide, da man frem‐
satte de her to beslutningsforslag, men vi synes, det er betimeligt,
at man har taget fat i alle de hjørner af »Retfærdig og Realistisk«,
hvor man synes der har manglet handling, og vi håber så qua det,
ministeren sagde, at det her er et af områderne, hvor vi snart ser
et resultat. Vi deler den opfattelse, at der er en udfordring med
tosprogede elever og andelen af dem, både på gymnasier og i andre

31

uddannelsesinstitutioner, og ønsker at være med, så vidt det er mu‐
ligt, i de samtaler og i den brede aftale, der måtte være om det.
Så med de ord hilser jeg forslagsstillernes beslutningsforslag
velkommen, og jeg ser frem til de videre drøftelser herom.
Kl. 14:03

Formanden (Henrik Dam Kristensen):
Tak for det. Der er en kort bemærkning til hr. Jacob Mark, SF.
Kl. 14:03

Jacob Mark (SF):
Det er jo dejligt med utålmodigheden, særlig set i lyset af at Venstre
og Dansk Folkeparti havde magten i 4 år, hvor vi jævnligt havde
samråd og forsøgte at overbevise den daværende regering om, at vi
skulle gøre det her. Jeg siger vist ikke for meget, hvis jeg siger, at det
var den daværende undervisningsminister, fru Merete Riisager, der
forhindrede det her i at ske. Men det med utålmodigheden klinger
måske lidt hult, når man faktisk havde 4 år til det. Men fred nu være
med det.
Jeg er egentlig mest interesseret i at få at vide, hvad Venstres
holdning er til et loft over, hvor mange tosprogede der må være på
en folkeskole. Nu har jeg været undervisningsordfører i 5 år, og det
har skiftet lidt måned for måned, og alt efter hvem der udtalte sig.
Så har Venstre en holdning til det i dag? Det er også noget af det,
forslaget går på.
Kl. 14:04

Formanden (Henrik Dam Kristensen):
Ordføreren.
Kl. 14:04

Mads Fuglede (V):
Vi har egentlig gerne hele tiden ville se på, om der findes en model,
så det her kan lade sig gøre, som faktisk også overholder de forplig‐
telser, vi har, og grundloven. Vi vil gerne se sådan en model og tage
bestik af det derfra. Det her er meget vanskeligt. Ministeren var inde
på det her med, at man skulle gå i gang tidligt, fordi man oplever det
samme, som jeg ved at spørgeren også er klar over, nemlig at det her
er et ret svært emne at håndtere. Det er ikke sådan en lavthængende
frugt, man bare plukker. Det er lettere at sige det end at gøre det
til en politik, man rent faktisk udmønter i lov og cirkulære. Det var
svært tidligere, og det er det stadig væk. Det synes jeg også jeg
prøvede at give udtryk for, da jeg stod heroppe. Der er meget fra
»Retfærdig og realistisk«, vi har ventet på, men det her er nok noget
af det, som vi har forståelse for har taget lang tid. Vi er glade for at
være en del af de samtaler, hvori man søger at løse det her.
Kl. 14:05

Formanden (Henrik Dam Kristensen):
Hr. Jacob Mark, SF.
Kl. 14:05

Jacob Mark (SF):
Det er jeg sådan set enig i. Jeg er helt overbevist om, at man kan lave
noget og skal lave noget, så man overholder menneskerettighederne
og gør det på en ordentlig måde og med respekt for folks baggrund.
Men det at sætte en målsætning op eller at sørge for en fordelingen
af elever også på folkeskoleområdet er jo bare helt afgørende, så
eleverne mødes på tværs. Men i det ligger der også om ikke et
fuldstændigt opgør med tanken om et frit skolevalg så næsten, for
man kan jo ikke lave en elevfordeling, uden at man på en eller anden
måde påvirker det frie skolevalg. Hvad er det så, der vægter tungest
for Venstre? Er det det frie skolevalg, eller er det hensynet til, at børn
mødes på tværs?

32

Mandag den 26. april 2021 (B 188)

Kl. 14:06

Formanden (Henrik Dam Kristensen):
Ordføreren.
Kl. 14:06

Mads Fuglede (V):
Jeg tror, at hr. Jacob Mark meget præcist rammer vores allerømmeste
punkt. Vi har nogle institutioner, der er blevet lagt ned af tosprogede
elever, så forestillingen om fordelen ved det frie skolevalg egentlig
bliver undermineret indefra. Hvordan får man lavet en model, hvor
man bevarer det bedste af vores oprindelige intentioner, nemlig at
forældrene selvfølgelig selv vælger, hvor børnene skal gå i skole, og
hvor man samtidig sørger for, at vi ikke får institutioner, der egentlig
er nogle, der understøtter parallelsamfundsstrukturen i Danmark,
som vi ønsker at bekæmpe?
Kl. 14:06

Formanden (Henrik Dam Kristensen):
Tak til hr. Mads Fuglede. Der er ikke flere korte bemærkninger.
Derfor er det nu hr. Jacob Mark, SF.
Kl. 14:07

(Ordfører)
Jacob Mark (SF):
Nu har jeg på vegne af SF i snart 6 år, må det være, arbejdet for,
at der sker en større, mere progressiv og mere retfærdig fordeling af
elever og økonomi på vores uddannelser i Danmark. Og der er særlig
tre ting, som der er brug for en reform af og handling på.
Det første er, at vi skal sikre, at alle unge mødes på tværs af hin‐
anden, f.eks. på tværs af økonomisk baggrund. Det skal være sådan,
at lægens datter møder den ufaglærtes søn, sådan sagt lidt populært.
Det der med at mødes på tværs af nogle økonomiske forhold og
livsvilkår er bare vigtigt for forståelsen af hinanden. Man skal også
mødes på tværs af kulturer og på tværs af herkomst, altså sådan
at sønnen af en muslim møder datteren af en jøde eller en kristen.
Der kan vi bare se i vores uddannelsessystem, på vores skoler og
faktisk også i vores dagtilbud, at det i højere og højere grad bliver
sådan, at vores unge mennesker og vores børn klumper sig sammen
på baggrund af kulturer og klasser i samfundet, og vi mener, det er
helt afgørende for vores dejlige danske samfund, at mennesker mø‐
des på tværs. Vi prøvede mange gange også i sidste valgperiode at
overbevise ministeren om, at man skulle lave en større elevfordeling
og gøre det på en måde, hvor man stadig tager højde for, hvor de
unge selv vil hen, og sørger for, at mennesker i højere grad mødes på
tværs.
Så skal jeg måske også bare lige sige, at der er nogle, der som
modargument til det vil sige: Jamen gør I så ikke op med det frie
valg? Der vil jeg bare gerne udfordre det der udtryk det frie valg lidt.
For er der reelt et frit valg, når det i Danmark er sådan, at de ressour‐
cestærke, altså dem, der har forældre, der kan køre dem, eller dem,
der har økonomi eller ressourcer til at køre langt, kan vælge nogle få
uddannelsesinstitutioner langtfra, hvor de bor, og hvor de, altså dem,
der har det allerbedst, og dem, der er allermest ressourcestærke, så
klumper sig sammen, mens dem, der så er tilbage på skolerne, altså
dem, der ikke evner eller har mulighed for at flytte sig, så er de
udsatte? Det er jo så et frit valg for dem, der har ressourcerne, men
et ufrit valg for dem, der bliver. Så hvad er det mest frie? Er det, når
der er en større elevfordeling end det, vi har i dag? Jeg mener, at det
mest frie er der, hvor man får lavet en mere progressiv elevfordeling
end i dag.
Så er der den anden del, som er et lige så stort problem i min
optik, nemlig at nogle af vores uddannelsesinstitutioner, som ligger
i landdistrikterne – nogle af dem endda i provinsen – oplever en
elevnedgang og vil gøre det i lang tid fremover. Vi mener, det er

fuldstændig afgørende for vores dejlige danske samfund, at der er
uddannelsesinstitutioner i hele Danmark, også fordi vi ved, at nogle
af de unge, som har det sværest, også er dem, der er mindst tilbøjeli‐
ge til at rykke sig. Og for dem vil det have den konsekvens, at det
ikke er sikkert, at de får en uddannelse, hvis der ikke ligger uddan‐
nelser i hele landet. Det vil være dræbende for vores landdistrikter,
hvis der ikke er uddannelser. I dag har vi et taxametersystem og en
elevfordeling, der ikke tager højde for de uddannelser, i hvert fald
ikke i høj nok grad. Det skal vi ændre på.
Den tredje del handler også om taxameteret, altså at vi har et
taxameter, der belønner færdiggørelse og hurtighed. Det er næsten
sådan en pølsefabrik, hvor man siger, at jo mere man kan få igen‐
nem, og jo meget mere man kan presse dem, jo bedre er det, og jo
mere bliver man belønnet økonomisk. Men det handler jo ikke om
kvalitet. Det handler ikke om dannelse. Det handler bare om at få
så mange igennem som muligt, og det skal vi have ændret på. Det
lavede vi faktisk et bredt forlig om i forhold til de videregående
uddannelser i sidste periode under en Venstreminister. Det var rigtig
godt. Det ønsker vi også at gøre nu her med et større grundtilskud,
måske endda med et klassetaxameter, eller vi ønsker i hvert fald at
gøre det på en måde, sådan at vi holder hånden under nogle af de
gymnasier, hvor man ikke har lige så mange elever, og hvor man
ikke bare kan køre folk igennem. Og så skal vi gøre det på en måde,
hvor man ikke belønner færdiggørelse, men belønner det, at man
laver god uddannelse. Det tror jeg måske også vil have den positive
sideeffekt, at man ikke holder på elever, som reelt ikke har godt af at
gå på den pågældende uddannelse, men får sendt dem videre. Altså,
jeg kan pege på mange unge, som måske er blevet fastholdt på en
stx-uddannelse, vel vidende at de måske vil få 2,5 i snit, og måske
havde de haft bedre af at gå på en erhvervsuddannelse, men så bliver
de fastholdt, fordi man godt kan se, at de lige kan klare den, og så
er der jo økonomi i at fastholde dem. Det er ikke en sund struktur,
hverken for vores uddannelser eller for vores unge mennesker, der
måske ville have godt af at komme videre til et andet sted.
Med alt det her er jeg meget fortrøstningsfuld, for de her ting
sidder vi jo og skal til at i gang med ovre hos børne- og undervis‐
ningsministeren. Jeg er meget fortrøstningsfuld, med hensyn til at vi
kan løse det, og jeg håber, vi kan gøre det bredt i Folketinget. Og
selv om det er dejligt at få lov til at gentage synspunkterne her fra
talerstolen i anledning af det her beslutningsforslag, kommer vi ikke
til at stemme for beslutningsforslaget, fordi det vigtigste for os er
den forhandlingsproces, der nu skal til at i gang ovre hos børne- og
undervisningsministeren, og der vil vi kæmpe for de ting, jeg har
nævnt her. Tak.
Kl. 14:12

Formanden (Henrik Dam Kristensen):
Der er en kort bemærkning til fru Katarina Ammitzbøll. Værsgo.
Kl. 14:12

Katarina Ammitzbøll (KF):
Tak til ordføreren, som kom meget vidt omkring. Det her handler om
de her ca. 10 pct. af vores gymnasier, som har nogle udfordringer
på grund af dårlig integration. Ordføreren talte nærmest om hele
elevfordelingsproblematikken og om ting, der måske allerede er på
forhandlingsbordet.
Det er jo ikke sådan i dag, at man bare kan tage sin bil og køre
langt væk – der er jo et afstandskriterium inden for stx. Jeg vil gerne
høre lidt om, hvad det er for nogle fakta, ordføreren bygger det her
på. Hvis du bare tager Gentofte Kommune, så bor over 40 pct. i
lejligheder, og de kan gå på det samme gymnasium som dem, der
bor i villaerne. Jeg har selv gået på gymnasium i Nordsjælland, og
der er det totalt blandet, lige så snart man kommer uden for byerne.
Der er landmandens søn, der er smedens datter, og så er der er børn
af akademikere – det hele er jo blandet. Det er jo ikke sådan, at det

Mandag den 26. april 2021 (B 188)

ikke sker i dag. Er det ikke også et spørgsmål om, at vi ikke alle
sammen skal gå samme vej, at alle vil gå på gymnasiet, men at nogle
måske i stedet hellere skulle gå på erhvervsuddannelserne? Skulle vi
ikke brede det mere ud?

Kl. 14:16

Formanden (Henrik Dam Kristensen):
Så er det fru Mette Thiesen, Nye Borgerlige.
Kl. 14:16

Kl. 14:13

Formanden (Henrik Dam Kristensen):
Ordføreren, værsgo.
Kl. 14:13

Jacob Mark (SF):
Jeg brugte anledningen her til at nævne alle mine visioner for en
elevfordelingsreform og en taxameterreform, med den reform skal jo
også løse den udfordring, som Dansk Folkeparti også sætter fingeren
på her, nemlig at vi har stadig flere gymnasier, der aktivt beder poli‐
tikerne om hjælp, fordi de oplever en meget stor stigning i andelen
af elever, der er tosprogede, og vi kan se fra forskningen – jeg tror,
det er VIVE, der står bag – at når der er stadig flere elever, der er
tosprogede, så vælger dem, der ikke er tosprogede, gymnasierne fra
og søger et andet sted hen. Det mener jeg er en usund bevægelse,
og der er, som jeg forstår det, meget forskning – det tror jeg også
de kommende forhandlingerne vil vise – der peger på, at det er tæt
forbundet med økonomisk og socioøkonomisk baggrund. Så det at
sørge for, at man i højere grad mødes på tværs, vil være en del af
vores mål med sådan en elevfordelingsform. Ordføreren har da helt
ret i, at det ikke er alle steder, der er problemer, men de vil jo så
heller ikke blive påvirket af sådan en reform.
Kl. 14:14

Formanden (Henrik Dam Kristensen):
Katarina Ammitzbøll, værsgo.

33

Mette Thiesen (NB):
Jeg kunne bare godt tænke mig at høre ordføreren, hvilket evidens‐
grundlag ordføreren baserer det på at det vil give en bedre integra‐
tion at tvangsfordele.
Kl. 14:16

Formanden (Henrik Dam Kristensen):
Ordføreren.
Kl. 14:16

Jacob Mark (SF):
For mig er det snusfornuft, når man mødes på tværs. Man kan jo
ikke kende noget til en kultur, man ikke møder, man kan ikke kende
noget til en klasse, man ikke er stødt på, man kan ikke vide noget
om mennesker, man ikke har sagt hej til og haft en dialog med. Så
for mig er det fuldstændig snusfornuft, når vi har uddannelser, folke‐
skoler og daginstitutioner, hvor vores børn og vores unge mennesker
– hvis du spørger mig – også bruger for mange timer af deres liv,
en så væsentlig del af deres liv, at man også mødes på tværs. Det er
afgørende.
Kl. 14:17

Formanden (Henrik Dam Kristensen):
Fru Mette Thiesen.
Kl. 14:17

Kl. 14:14

Katarina Ammitzbøll (KF):
Det tror jeg jo nok de vil, hvis man vil foretage en fuldstændig
socioøkonomisk omfordeling. Vi har nogle områder, hvor der er en
stor koncentration af mennesker med anden etnisk baggrund, men
det er jo ikke kun på et lavt niveau socioøkonomisk, og det er også
på et meget højere niveau. Hvis du f.eks. i Høje Taastrup går efter de
30 pct. på det laveste niveau, så får du slet ikke løst det. Der er jo
en meget større koncentration. Hvorfor vil ordføreren ikke se på, at
man skal zoome ind på de områder, hvor udfordringerne med dårlig
integration er til stede, og hvor det er en udfordring i forhold til det
faglige niveau? Forslagstillerne vil med det her forslag jo også gerne
løfte det faglige niveau. Det er jo egentlig det, det handler om - det
er jo faglighed og dannelse.
Kl. 14:15

Formanden (Henrik Dam Kristensen):
Ordføreren, værsgo.
Kl. 14:15

Jacob Mark (SF):
For mig handler det her først og fremmest om integration og det
at mødes på tværs, og det, vi kan se i dag, er, at der med den
nuværende elevfordeling er stadig flere gymnasier, hvor der går flere
og flere tosprogede, og så er der nogle få gymnasier, hvor der er den
stik modsatte situation, og hvor der er nærmest ingen tosprogede er.
Der er her en klar fordeling, og det er nogle få områder, hvor det
her sker, og derfor siger jeg, at i de få områder skal man så lave
en løsning for dem, men for Danmark som helhed tror jeg ikke, at
det vil have nogen synderlig påvirkning, men der er så nogle andre
udfordringer i landdistrikterne, som man skal kigge på. Og så skal
der selvfølgelig være høj faglighed, men det er en helt anden snak.

Mette Thiesen (NB):
Jeg spurgte ikke om ordførerens mavefornemmelse. Jeg spurgte, om
ordføreren havde noget reelt evidensgrundlag, der ligesom viser, at
det her vil have en gavnlig effekt – ja eller nej?
Kl. 14:17

Formanden (Henrik Dam Kristensen):
Ordføreren.
Kl. 14:17

Jacob Mark (SF):
Ja, der ligger evidens på – jeg kan så ikke lige huske, hvad rapporten
hedder, men jeg sender den gerne – bl.a. fra folkeskoleområdet, at
fagligheden og særlig også sproget der, hvor man har mange elever,
der er tosprogede, er dalende.
Kl. 14:17

Formanden (Henrik Dam Kristensen):
Så siger vi tak til hr. Jacob Mark. Der er ikke flere korte bemærknin‐
ger. Vi går videre i ordførerrækken til hr. Kristian Hegaard, Radikale
Venstre. Værsgo.
Kl. 14:18

Kristian Hegaard (RV):
Tak for ordet, formand, og tak til Dansk Folkeparti for at sætte
fokus på blandede skoler og uddannelser. »Danskerne findes i mange
modeller« er en af mine yndlingssange i Højskolesangbogen. For
vi lever sammen på tværs, vi handler ind sammen i den lokale
Brugs, og vi går i den lokale fodboldklub sammen, så selvfølgelig
uddanner vi os også på tværs – på tværs af sociale skel og kulturelle
baggrunde.
Jeg var ungdomstræner i den lokale fodboldklub, Humlebæk
Boldklub, i 7 år, og det var helt tydeligt, at det havde en fantastisk
værdi, at drengene kom fra forskellige dele af byen, nogle kom fra

34

Mandag den 26. april 2021 (B 188)

Strandvejen og andre fra de mere sociale boligområder. De lærte
hinanden at kende i et fællesskab, hvor sociale skel ikke havde
betydning. Vi hang ud sammen efter træning, og vi var sammen
på mange foldboldture, for i fodbold kan man godt præstere, score
mål og lægge en god aflevering, selv om man har svært ved at
læse »Søren og Mette« eller huske tabellerne i matematik. Ligesom
på fodboldbanen har det også en værdi, at vi i skolen er sammen
med hinanden. For det er i skolens og uddannelsernes fællesskab, vi
lærer at leve sammen i vores fælles demokrati. Mangfoldige skoler
udvider vores horisont om, at danskerne findes i mange modeller.
Derfor skal hverken skoler eller uddannelser være steder, hvor man
kun møder dem, som man ligner. Vi skal sætte ind, men vi skal gøre
det med nuancerne i behold for at styrke fællesskabet og uden at
stemple nogen børn eller unge som forkerte.
Dansk Folkepartis forslag her er meget stift og kan måske endda
medføre, at nogle ikke må tage en uddannelse. Det tror jeg ikke nød‐
vendigvis er en klog fremgangsmåde. Vi skal have respekt for den
forskellighed, der er på tværs af kommuner. Befolkningssammensæt‐
ningen er forskellig, og geografien er forskellig, og udfordringen
kan derfor være forskellig på tværs af landet, og måden at løse
udfordringen på kan derfor også være forskellig. Derfor kan det ikke
nødvendigvis gøres til ét centralt forsimplet procenttal alene, som
forslaget her lige lægger op til, og derfor kommer vi ikke til at støtte
beslutningsforslaget. Men jeg noterer mig, at ministeren også har
gjort klart rede for, at der arbejdes på en løsning og en afklaring, og
det arbejde bidrager Radikale Venstre naturligvis gerne konstruktivt
til, så vi sammen kan skyde bolden i mål. For danskerne findes i
mange modeller, og det gør vores skoler og uddannelser også, og
vi bliver kun stærkere og dygtigere af ikke kun at møde dem, som
vi ligner, men at være sammen på den måde, som vores samfund
afspejler.
Kl. 14:21

Formanden (Henrik Dam Kristensen):
Der er en kort bemærkning til hr. Alex Ahrendtsen, Dansk Folkepar‐
ti. Værsgo.
Kl. 14:21

Alex Ahrendtsen (DF):
Tak. Er ordføreren klar over, at forslaget jo egentlig er inspireret af
Socialdemokraternes udlændingeudspil fra før 2019, og som sådan
egentlig ikke Dansk Folkepartis forslag? Men vi har lagt det frem i
Folketingssalen, fordi Socialdemokraterne på en lang række områder
ikke har formået at løfte det ind i Folketingssalen, som de havde
lovet før valget. Ændrer det på ordførerens kritik af forslaget?
Kl. 14:22

Formanden (Henrik Dam Kristensen):
Ordføreren.
Kl. 14:22

Kristian Hegaard (RV):
Jeg går ud fra, at det, når Dansk Folkeparti har lagt det her beslut‐
ningsforslag frem, selvfølgelig er, fordi det er Dansk Folkepartis
politik. Derudover noterer jeg mig, at ministeren i sin indledning
har sagt, at der er et forberedende arbejde i gang med det her emne
omkring blandede skoler og uddannelser, og vi går selvfølgelig kon‐
struktivt ind i arbejdet, så vi sammen kan sparke det i mål.
Kl. 14:22

Formanden (Henrik Dam Kristensen):
Hr. Alex Ahrendtsen.

Kl. 14:22

Alex Ahrendtsen (DF):
Jamen det virker jo, som om ordføreren ikke har læst beslutnings‐
forslaget. Vi skriver jo bl.a., at det virker, som om regeringen har
behov for et kærligt skub i den rigtige retning, og vi citerer så
fra Socialdemokraternes udlændingeudspil. Så det er for at hjælpe
regeringen på vej, at vi har lagt alle disse beslutningsforslag frem i
salen, og jeg kan så forstå, at Radikale Vestas kritiserer forslaget fra,
hvad man tror er Dansk Folkeparti, men som egentlig kommer fra
Socialdemokratiet.
Så mit spørgsmål er egentlig bare: Ændrer det ved kritikken fra
Radikale Venstre til Socialdemokraternes forslag om de 30 pct.?
Kl. 14:23

Formanden (Henrik Dam Kristensen):
Værsgo til ordføreren.
Kl. 14:23

Kristian Hegaard (RV):
Jeg kan berolige spørgeren i, at jeg naturligvis har læst beslutnings‐
forslaget, ligesom jeg har læst alle de andre beslutningsforslag, som
Dansk Folkeparti har fremsat på det seneste og også fremsætter i
næste uge, hvor man bl.a. henviser til det udspil, som spørgeren
omtaler. Jeg kan bare sige, at jeg hører ministeren sige, at der er et
forberedende arbejde i gang med det her, og det er klart, at det går
Radikale Venstre naturligvis konstruktivt ind i. I dag behandler vi
Dansk Folkepartis forslag, og det kommer Radikale Venstre ikke til
at stemme for, men vi synes, at blandede skoler og uddannelser er
vigtigt.
Kl. 14:23

Formanden (Henrik Dam Kristensen):
Der er ikke flere korte bemærkninger, og derfor siger vi tak til hr.
Kristian Hegaard. Så er det hr. Jakob Sølvhøj, Enhedslisten.
Kl. 14:24

(Ordfører)
Jakob Sølvhøj (EL):
Tak for det. I Enhedslisten synes vi, det er godt, at vi her i landet
har indrettet vores dagtilbud og skoler og ungdomsuddannelser med
det udgangspunkt, at vores børn i størst mulig udstrækning tilbringer
hverdagen sammen med børn, hvis forældres uddannelsesbaggrund,
erhverv, sociale herkomst, etniske herkomst er forskellig. Det er
godt, at vores børn møder børn og unge med en anden baggrund end
deres egen. Jeg tror, at det giver en indsigt, hvis man ikke mener, at
man har den i forvejen, i normer og værdier hos andre, og jeg tror,
det er med til at skabe forståelse og – hvad der jo ikke mindst er
vigtigt, når vi diskuterer de her ting – tolerance over for andre.
I Enhedslisten ser vi derfor gerne, at både dagtilbud, skoler
og uddannelsesinstitutioner for vores unge afspejler befolkningens
sammensætning. Vi må erkende, at der er et alvorligt problem,
når vi kigger på bl.a. den undersøgelse, som Arbejderbevægelsens
Erhvervsråd lavede for nogle år siden, og som viste, at der var
sket et meget kraftigt skred i elevfordelingen på skolerne. Hvor der
tidligere havde været en nogenlunde ligelig fordeling af elever fra
alle indkomstgrupper på omkring 40 pct., var den procent faldet til
28 pct. over en 10-årig periode. Der er altså sket et skred i en retning
væk fra en mangfoldig elevsammensætning. Vi må erkende, at der
kan være mange årsager til, at forældrene vælger, at deres barn skal
gå i skole i en anden bydel end der, hvor de bor, ligesom jeg tror, at
vi skal være varsomme med at gøre os til dommere over de unges
valg af gymnasium, selv om vi synes, at det kan have utilsigtede
konsekvenser. Men det ændrer efter Enhedslistens opfattelse ikke

Mandag den 26. april 2021 (B 188)

på, at det er beklageligt, hvis det trækker en social og også etnisk
opsplitning med sig, og det får mangfoldigheden til at skrumpe ind.
Jeg vil også sige, at vi, når vi skal tilgå de her diskussioner,
synes, at den manglende mangfoldighed er beklagelig, men at vi –
hvad kollegerne i salen også må vide – også synes, det er beklageligt
at der er vedtaget en lovgivning, hvor der indføres særlige regler
for børn og unge og deres forældre, som reguleres ud fra deres
bopæl, som er særregler, der tager udgangspunkt i, at de bor i et
udsat boligområde. Det synes vi er en uskik. Vi synes hverken det er
acceptabelt at regulere dagtilbud, skoler eller andre uddannelsesinsti‐
tutioner med det udgangspunkt.
Vi skal have løst den manglende mangfoldighed, men vi er nødt
til at finde løsninger, der bygger på lighed for loven og lægger op til
en dialog og et samarbejde om at finde gode løsninger. Jeg tror, det
er muligt på tværs af de meget forskellige holdninger, der er, at opnå
en bred enighed om, hvordan vi går ind og løser den manglende
mangfoldighed uden at skride til diskriminerende særregler. Jeg sy‐
nes, at den diskussion, der hidtil har været omkring elevfordelingen
på gymnasierne, som flere ordførere også har berørt, tyder på – det
er ikke sikkert, at det er sådan, men det tyder på det – at vi faktisk
meget bredt kan finde løsninger, der sikrer en mangfoldighed. Vi
har for vores vedkommende i hele debatten gennem efterhånden en
årrække peget på, at vi syntes, det kunne være fornuftigt at indføre
gymnasiedistrikter, sådan at den beboersammensætning, der var i et
givent område, også blev afspejlet i elevsammensætningen, men vi
er også åbne for at diskutere andre løsninger på den her problemstil‐
ling. Det, der bare er helt centralt for os, er, at en elevfordeling ikke
vil kunne finde sit grundlag på baggrund af elevernes etnicitet. Vi er
nødt til at finde andre løsninger.
Så derfor ser vi frem til, at vi kommer i gang med forhandlinger
på det her område. Det første, vi vil støde på, er utvivlsomt forhand‐
lingerne om elevfordelingen på gymnasierne, og så kan det være, at
der kan følge andre initiativer i halen på det. Vi går ind i de forhand‐
linger i en forhåbning om, at vi kan løse det. Det er ikke, fordi vi
synes, at der skal være etniske kvoter – det er vi modstandere af –
men fordi vi synes, det er vigtigt, at vi finder en løsning på, hvordan
vi skaber en større mangfoldighed. Så det ser vi frem til, og vi håber,
at vi kan løse det i en bred politisk aftale. Til gengæld kan vi altså
ikke støtte det forslag, der ligger fra Dansk Folkeparti, som tager
hele sit afsæt i elevernes etnicitet.
Kl. 14:29

Formanden (Henrik Dam Kristensen):
Tak til hr. Jakob Sølvhøj. Der er ikke nogen korte bemærkninger. Så
er det fru Katarina Ammitzbøll, Det Konservative Folkeparti.
Kl. 14:29

(Ordfører)
Katarina Ammitzbøll (KF):
Tak. Udfordringerne med dårlig integration på ca. 10 pct. af vores
gymnasier har vi drøftet flere gange. Vi har en udfordring med selv‐
segregering; det er helt sikkert. I Konservative værner vi som mange
andre partier jo også om en fast og stram udlændingepolitik. Det gør
vi, når det gælder statsborgerskab, asyltilstrømning og integration
her i Danmark, og det gælder jo også vores uddannelsesområde,
hvor vi også skal stille krav til integrationen. Vi bakker selvsagt op
om, at integration også skal ske i vores gymnasier, og at det også
er vigtigt, at vi fastholder det høje fokus på høj faglighed og et ud‐
dannelsessystem i balance over hele landet. Vi bemærker her, at for‐
slaget fra Dansk Folkeparti er, at Socialdemokratiet skal gennemføre
deres forslag fra »Retfærdig og realistisk – en udlændingepolitik der
samler Danmark«, som regeringen jo endnu ikke har gennemført.
Man må forvente, at en regering jo gennemfører de planer, som
den har fremlagt. Men vi formoder jo også, at Dansk Folkeparti er
udmærket bekendt med, at man ikke kan fordele på baggrund af

35

etnicitet. Derfor har vi Konservative jo allerede foreslået og været
ude med tre tiltag, der kan imødegå de såkaldte ghettogymnasier.
Vi mener, at der skal være skærpet tilsyn med gymnasier, som har
integrationsudfordringer. Det er gymnasier med f.eks. 30 pct. elever
fra socialt udsatte boligområder og/eller en stærk flugt af ressource‐
stærke elever. De skal automatisk sættes under skærpet tilsyn fra
myndighederne. Vi mener også, at gymnasier, der har integrations‐
udfordringer, skal have bedre redskaber til at håndtere problemerne
og holde ledelsen ansvarlig. Det har vi jo set på flere gymnasier,
bl.a. Sydkysten Gymnasium, hvor ledelsen er gået aktivt ud og selv
har taget hånd om problemerne, bl.a. ved at man har opdelt frokost‐
bordet og lavet faste pladser. Der er også blevet gjort ret kraftigt
opmærksom på, at der ikke må tales såkaldt ghettosprog, men at man
skal tale dansk m.m. på gymnasiet. Der er rigtig meget, man kan gø‐
re lokalt, så vi støtter altså, at man kan have mere bemyndigelse ude
lokalt. Vi skal også kunne lukke gymnasier, der simpelt hen ikke kan
løse deres udfordringer selv, og fordele eleverne, og det er jo altså
gymnasier, som gentagne gange ikke har været en førsteprioritet, og
hvor problemerne ikke kan løses med de initiativer, som er der. Det
skal også gøres sådan, at man kan bortvise og hjælpe elever, som
viser sig ikke at være fagligt parate til at gennemføre en stx, men
laver ballade og andet og larmer, uden at man straffes økonomisk.
Det kan vi jo gøre ved også at styrke grundtilskuddet.
Det er vores tilgang, at vi skal styrke integrationen i gymnasier‐
ne. Så ud over de tre punkter foreslår vi også at hæve kravene til
at komme ind på gymnasiet. Det tror vi også kan løse nogle af de
problemer, der er med de elever, der har sværest ved at tilpasse sig
kulturen i vores gymnasier, men hvor vi samtidig ikke straffer dem,
som virkelig kan. Det ser vi jo heldigvis også mange eksempler på,
altså at der er tosprogede, der også går hen og bliver folketingsmed‐
lemmer; jeg er stolt af vores kolleger. Men vi bliver noget bekymre‐
de, når vi hører fra flere ordførere, her fra SF og S, at de vil gå
langt ud over det her og vil blande på tværs af socioøkonomi og
geografi. Man vil ophæve det frie valg, men faktisk kunne man jo
gøre noget andet: Man kunne lempe det frie valg ved at ophæve
afstandskriteriet eller i hvert fald bare rykke det. Nu er det jo ca. 3-4
km – det er lidt forskelligt – men man kunne faktisk give mulighed
for, at Fatima fra Albertslund kunne søge til København, eller at
Dorit fra Hørsholm, der gerne vil ud derfra, kan tage til byen eller
andre steder. Det kunne man jo så gøre ved at styrke det frie valg,
fordi der også er mange, som gerne selv vil rykke sig på tværs.
Vi mener, at det er meget vigtigt, at vi holder fast i det frie
skolevalg inden for de rammer, vi har. Dertil kommer også, at vi skal
se på, at det jo ikke er et nulsumsspil. Vi skal i langt højere grad
forsøge at få nogle af vores unge ud på vores erhvervsuddannelser.
Det trænger til et rigtig kraftigt eftersyn, så vi kommer i mål. 25 pct.
af en årgang til at tage en eud er ikke ret højt, og vi er vist langt fra
det endnu. Så vi skal prøve at se vores ungdomsuddannelsessystem i
en helhed og ikke prøve at bruge integrationen og nogle af de 10 pct.
gymnasier, som har en udfordring, til nærmest at føre et statsstyret
system af elevfordeling ind ad bagdøren. Vi har jo haft, hvis man ser
på grundskolen, succes med, at man på daginstitutionsområdet har
gjort det, at man har stillet krav om at gå i daginstitution, og det har
jo f.eks. betydet, at 90 pct. af børnene ude fra Vollsmose nu går i
en privat daginstitution. Der er meget her, man måske kunne lære af
også at spille ind i folkeskolen. Man skal selvfølgelig gå i skole, men
man kunne prøve at se på, hvad man kan tage derfra, for at det kan
styrkes. Det er også nogle af de tiltag, vi foreslår på gymnasierne,
nemlig at give en øget bemyndigelse ude på uddannelsesinstitutio‐
nerne, og det kunne man også overveje på folkeskoleområdet. Tak
for ordet.

36

Mandag den 26. april 2021 (B 188)

Kl. 14:35

Formanden (Henrik Dam Kristensen):
Vi siger tak til ordføreren. Der er ikke nogen korte bemærkninger. Så
er det fru Mette Thiesen, Nye Borgerlige.
Kl. 14:35

(Ordfører)
Mette Thiesen (NB):
Et 30-procentsloft over udlændinge på gymnasiet – det vil helt sik‐
kert komme til at betyde tvangsfordeling. Og det er trist, for der
er ingen evidens for, at det skulle løse noget som helst, hverken
at fordele indvandrerdrenge ud på velfungerende gymnasier eller at
fordele velfungerende danske elever ud på indvandrertunge problem‐
gymnasier. Faktisk er det sådan, at den evidens, der foreligger, peger
på det modsatte. I folkeskolen ved man f.eks., at indvandrerelever,
der fordeles ud på folkeskoler med danske børn, mistrives mere,
præsterer fagligt dårligere, end hvis de kunne blive på de folkesko‐
ler, hvor de selv ønskede at gå.
Vi ved også fra undersøgelser, at indvandrerelever segregerer
sig selv på gymnasierne. Det er altså ikke sådan, at man bare kan
proppe unge mennesker ind i en bestemt gymnasieklasse, og så løser
det problemerne, tværtimod. Altså er det her endnu en lappeløsning
på årtiers fejlslagne udlændingepolitik. Og det er det, regeringen
og desværre de fleste partier i Folketinget ønsker, hvilket børneog undervisningsministeren har fortalt om utallige gange herinde i
Folketingssalen – mere tvang og færre frie valg. Regningen – ja, den
bliver efterladt i børneværelset.
Som alle andre steder i samfundet kommer der flere og ikke fær‐
re problemer med antallet af ikkevestlige indvandrere og efterkom‐
mere hovedsagelig fra de muslimske lande. En Unitosrapport om
negativ social kontrol på ungdomsuddannelserne udgivet i sommer
peger bl.a. på, at det giver sociale bonuspoint i gruppen at være den,
der udøver den sociale kontrol over andre, og derfor opstår sladder
og social sabotage, der reelt er social kontrol; at etniske danskere
og muslimer ikke omgås; elever med ikkevestlig baggrund vil ikke
anklages for at være for danske og holder sig for selv i kantinen og
holder deres egne sociale arrangementer.
For pigerne handler den sociale kontrol om dyd. Ofte vil piger‐
ne gennem gymnasieårene blive mere religiøse i deres påklædning,
flere vil tage et tørklæde på eller gå fra et tørklæde til også at
bære muslimsk kjole ud over tøjet; drengene fastholder hinanden i
mellemøstlige æresopfattelser, der handler om at lave hurtige penge
i en ung alder, lave kriminalitet rettet mod danskerne og opføre sig
dominerende.
Rapporten fortæller om berøringsangst hos lærere og rektorer,
som er bange for at tale om problemerne, fordi det vil skræmme nye
elever væk fra deres gymnasier. Og det er uacceptabelt. Gymnasier‐
ne skal frigøres fra at skulle servicere de elever med mellemøstlig
baggrund, der på grund af ringe karakterer fra folkeskolen alligevel
slet ikke burde gå i gymnasiet.
Vi kan se, at de ikkevestlige efterkommere har et gennemsnit
på 5,5 mod 6,9 for drenge med dansk oprindelse. For pigerne med
henholdsvis ikkevestlig og dansk baggrund er tallene 6,3 og 7,7.
Højere adgangskrav kan begrænse optaget af disse og derved minds‐
ke problemerne med social kontrol, og det er en god vej at gå. Et
højere karaktergennemsnit vil højne niveauet generelt og afskære
uintegrerbare og uopdragne indvandrerdrenge fra at få optag på et
gymnasium.
Vi skal huske på, at integration er et personligt ansvar; det er
ikke statens, kommunens eller skolens opgave. Og de rektorer og
lærere, der gør opmærksom på problemet, skal have langt mere
støtte. Det skal ikke længere være muligt at lukke ned for debatten
med beskyldninger om racisme. Og med den nye rapport i hånden
skal politikere samtidig droppe vandrehistorien om, at gymnasierne

er en integrationssucces. Det lægger kun unødigt pres på lærere og
rektorer og er med til at lukke ned for debatten.
En studentereksamen er ikke lig med integrationen. Det er for de
unge såvel som for deres forældre deres eget personlige ansvar at
integrere sig i det danske samfund. Det frie valg for forældre til at
sende deres børn i de vuggestuer og børnehaver, de vil, er afgørende
for forældrenes tryghed ved at aflevere dem. Jeg ønsker, at der skal
være meget mere frihed for forældrene. De danske familier skal have
fuldstændig frihed til at vælge det dagtilbud, der passer bedst til
deres børn, og de danske familier skal have fuldstændig frihed til at
vælge skole og gymnasie, så børnene får det bedste faglige udbytte.
Fremover skal danske gymnasier være for dem, der har evnerne, og
som tilpasser sig den herskende danske kultur på danske gymnasier.
Det er ikke politikernes opgave at bestemme over danske familier
med tvangsfordeling af danske børn og unge. Det burde være sund
fornuft for alle partier, ikke kun for Nye Borgerlige. Tak.
Kl. 14:40

Formanden (Henrik Dam Kristensen):
Der er en kort bemærkning til hr. Jacob Mark, SF. Værsgo.
Kl. 14:40

Jacob Mark (SF):
Det er det her med sund fornuft, som jeg gerne bare lige vil udford‐
re ordføreren lidt på, fordi hvor er der i ordførerens optik bedst
forudsætning for at skabe en vellykket integrationsindsats? Er det på
Høje-Taastrup Gymnasium, hvor 57 pct. af eleverne er tosprogede,
eller er det på gymnasiet i Sønderjylland, hvor det er 2 pct.? På
hvilket af de to gymnasier er der bedst chance for, at den danske
kultur, de danske traditioner og den danske levevis er den mest
almindelige del af hverdagen?
Kl. 14:40

Formanden (Henrik Dam Kristensen):
Ordføreren.
Kl. 14:40

Mette Thiesen (NB):
Jeg er rigtig glad for, at ordføreren spørger om det spørgsmål, fordi
hele præmissen for ordførerens spørgsmål er, at man tror på, at
integration er noget, som den danske stat, de danske kommuner, de
danske skoler skal sørge for. I Nye Borgerlige er vi af den klare
overbevisning – igen: det er ganske sund fornuft – at integration er et
personligt ansvar.
Vi har set igennem årtier, hvordan der er ført en fuldstændig
forfejlet udlændingepolitik, hvor der er væltet ind med indvandrere
hovedsageligt fra de muslimske lande, der skaber de her problemer
i dagtilbud, i skoler og på gymnasier, i boligområder rundtomkring
i Danmark. Integration er og bliver et personligt ansvar. Det er ikke
en statslig opgave, og derfor mener vi, at man skal lade være med
at tvangsfordele. Man skal undlade det, og så skal man have løst
udlændingepolitikken fra bunden. Det er det eneste, der er sund
fornuft.
Kl. 14:41

Formanden (Henrik Dam Kristensen):
Hr. Jacob Mark.
Kl. 14:41

Jacob Mark (SF):
Det var mange ord, som overhovedet ikke svarede på det, jeg spurgte
om. Det ændrer jo ikke ved, at der er de elever, der er, og så kan man
godt ændre karakterkravet. Det kommer så ikke til at ske, men man
kunne godt ændre karakterkravet. Det vil så også gå ud over nogle af
de allermest udsatte i etnisk danske familier og deres børn, vil jeg så

Mandag den 26. april 2021 (B 188)

bare sige. Men hvilket sted – det er det, jeg gerne vil have svar på –
er der den bedste forudsætning for integration, hvor man mødes på
tværs? Er det det sted, hvor der er 2 pct. tosprogede, eller det sted,
hvor der er 57 pct. tosprogede?
Kl. 14:42

Formanden (Henrik Dam Kristensen):
Ordføreren.
Kl. 14:42

Mette Thiesen (NB):
Der er ikke noget evidens, der beviser, at hvis man fordeler dem ud
på de her skoler, som ordføreren siger, så giver det bedre integration.
Det var faktisk noget af det, jeg nævnte i min tale. Jeg har en
masse rapporter baseret på eksempelvis det, man har gjort i Aarhus
Kommune, der netop beviser det. Det giver ikke bedre integration,
som ordføreren siger. Det giver ikke bedre fagligt niveau. Det giver
ikke bedre trivsel. Så der er ikke noget evidensgrundlag.
Det er derfor, jeg siger, at hele den her tvangsfordelingstanke‐
gang er baseret på mavefornemmelser. I Nye Borgerlige baserer vi
os på sund fornuft, viden og erfaring, og det er jo derfor, vi selvføl‐
gelig siger nej til tvangsfordeling og ja til det frie valg, og at vi skal
have løst udlændingepolitikken fra bunden.
Kl. 14:42

Formanden (Henrik Dam Kristensen):
Der er ikke flere korte bemærkninger, og derfor siger vi tak til ordfø‐
reren. Og efter lidt rengøring er det ordføreren for forslagsstillerne,
hr. Alex Ahrendtsen, Dansk Folkeparti.
Kl. 14:43

(Ordfører for forslagsstillerne)
Alex Ahrendtsen (DF):
Tak, formand. Jeg har efterhånden været mange år i politik, enten
som frivillig, som deltidspolitiker eller som fuldtidspolitiker i Folke‐
tinget, og hver gang forud for et valg har jeg været dybt imponeret
over, hvor dygtige Socialdemokraterne har været til at sige nøjagtig
det, som vælgerne gerne vil have de skal sige, og når de så efterføl‐
gende har vundet magten, har de haft lidt sværere ved at gøre det,
de har sagt de ville gøre. Og det er både lokalt, og det er nationalt.
Derfor var jeg også meget spændt på, hvad der ville ske efter 2019.
Ville de følge op på det glimrende udlændingepolitiske udspil fra
2019? Og der har vi jo i Dansk Folkeparti bare måttet konstatere, at
det har taget lidt tid, og det har også været sværere for dem at gøre
det, de egentlig ville gøre. Og vi har set, at Socialdemokraterne i en
lang række tilfælde har stemt nej til beslutningsforslag, som vi ordret
har taget fra Socialdemokraternes udlændingeudspil.
Det er bare en dårlig måde at føre politik på, og jeg er efter man‐
ge år i politik ret ked af den måde at føre politik på. Jeg var egentlig
en stor tilhænger af Anders Fogh Rasmussens kontraktpolitik, altså
at hvad man siger før et valg, skal man også gennemføre efter et
valg, og det blev heftigt kritiseret, især af Det Radikale Venstre. Jeg
har også selv forsøgt at følge op på det, jeg har sagt i en valgkamp,
efter et valg, og det synes jeg man skal gøre og især på dette område,
det udlændingepolitiske, som er så afgørende for Danmarks skæbne.
Hvis ikke vi får styr på det her, bliver det ikke sjovt at være dansker.
Heldigvis har Socialdemokraterne ændret holdning, de har ænd‐
ret kurs, og det er en stor glæde at følge den kursændring. Der er
vigtige, dygtige folk på afgørende positioner, der siger alle de rigtige
ting, og som jeg formoder også ved noget om tingene, hvad man
ikke havde tidligere, eller også ville de ikke erkende det. Derfor har
vi jo så lagt alle de her enkeltpunkter fra det udlændingepolitiske
udspil ned i salen, altså for at få den her debat, for det er en princi‐
piel debat. Vi skal holde det, vi siger i en valgkamp, også når vi får
magten. Det halter som sagt på en lang række områder for Socialde‐

37

mokraterne. Så er det selvfølgelig en glæde for mig at opdage, at på
et punkt går det fremad, og det er så lige præcis på de her punkter,
som de to beslutningsforslag, B 188 og B 189, omhandler.
Jeg var egentlig meget tilfreds med ministerens redegørelse og
for hr. Jens Joels redegørelse for, hvad man agter at gøre, men om
det så er den rigtige løsning, kan jeg med god grund ikke vide. Jeg
vil egentlig gerne sige tak til Nye Borgerlige for den tale, ordføreren
holdt, som var glimrende, og jeg var langt hen ad vejen meget enig.
Dansk Folkeparti har jo i årevis sagt, at vi er nødt til at gøre noget,
og det ene, vi har foreslået, er distriktsgymnasier, det andet er højere
karakterkrav, og det tredje er, at vi selvfølgelig skal have færre på
gymnasierne og flere ud på erhvervsskolerne. For det går ikke på
lang sigt med den situation, der er i dag.
Nye Borgerlige spørger om sådan en fordelingsmetode med de 30
pct. vil hjælpe, og de kommer selv med svaret, at det vil det ikke.
Er der evidens for, at det vil hjælpe? Vi kan prøve at kigge på andre
lande, hvad man har gjort der, og vi kan skele til USA, der har haft
massevis af eksperimenter med det multikulturelle samfund, med
tvangsspredning og med at busse folk rundt. Hvad er der sket der,
hvor man har forsøgt at bringe forskellige etniske grupper sammen?
De er godt nok begyndt at gå på den samme skole og det samme
gymnasium, men det, man opdagede, var, at de etniske grupper sad
sammen, de blandede sig ikke med hinanden. Så hvor man førhen
ikke var blandet sådan rent fysisk, blev man det heller ikke i institu‐
tionerne. Og det kan vi også frygte vil ske, når vi forhåbentlig når
frem til en aftale, der medfører en større spredning. Vi kan risikere,
at folk fra Mellemøsten sidder med folk fra Mellemøsten, danskerne
med danskerne osv. Der er en reel risiko.
Kl. 14:48

Det store spørgsmål er: Har vi andre muligheder end at forsøge
os med en bedre fordeling? Det er det afgørende spørgsmål. For
mange af de mennesker, som klumper sig sammen på etniske gym‐
nasier, er danske statsborgere, ikke dem alle, men mange af dem, og
de rejser ingen vegne. Vores store håb er jo, at de bliver danskere
i hjertet ud over at være det på papiret, og hvordan kan de blive
danskere, hvis de ikke møder andre danskere, fordi en del af det at
tilegne sig kulturen er også at møde kulturen, og hvordan møder man
kulturen? Jamen den møder man igennem det enkelte menneske,
fordi vi alle sammen er bærere af kultur.
Det er jo ikke Dansk Folkeparti, der har påført danskerne det her,
det er jo hovedparten af Folketingets partier igennem en katastrofal
udlændingepolitik, som bl.a. medførte, at Dansk Folkeparti blev stif‐
tet. Og vi er selvfølgelig meget tilfredse med, at det arbejde trods alt
har båret frugt, så et af de store modstanderpartier i dag er vendt på
en tallerken og har erkendt, at der skal gøres noget.
Jeg håber vitterlig, at vi når frem til en model, som på en eller
anden måde skaber håb for fremtiden, skaber håb for assimilation,
som skaber håb for, at vi alle er danskere om 50 år, i stedet for at vi
har et multikulturelt mareridt, som Det Radikale Venstre jo var ban‐
nerfører for i 1980'erne, 1990'erne og i 00'erne. Det er ikke et land,
jeg ønsker at aflevere, og jeg tror og håber på, at Socialdemokraterne
virkelig mener det, når de vil ændre på tingenes tilstand.
Jeg tror ikke på, at vi når hele vejen med en tvangsfordeling
eller en ændret model, men vi skaber i hvert fald et håb om, at vi i
fremtiden kan være danskere i stedet for etniske. Det er egentlig den
egentlige baggrund for, at vi har taget de her ting fra Socialdemokra‐
ternes udlændingepolitiske udspil og har lagt dem ned i salen. Det er
faktisk ikke bare drilleri, det er i bund og grund et håb om, at vi en
dag atter kan være et samlet folk. Tak for debatten.
Kl. 14:50

Formanden (Henrik Dam Kristensen):
Der er en kort bemærkning fra hr. Jakob Mark, SF. Værsgo.

38

Mandag den 26. april 2021 (B 271)

Kl. 14:50

Jacob Mark (SF):
Jeg bliver altid så glad på andre partiers vegne, når de sådan finder
sammen i en stor forbrødring. Og nu vil jeg så bare lige høre, hvor
langt forbrødringen rækker. For jeg blev noget overrasket, da jeg læ‐
ste beslutningsforslagene og så, at Dansk Folkeparti ønsker at have
det her 30-procentsloft på både dagtilbud, skoler og uddannelser. Og
så vil jeg egentlig bare høre: Vi var en række partier – som jeg hus‐
ker det Venstre, Konservative, SF, Radikale og Socialdemokratiet –
der før valget lavede en aftale om et 30-procentsloft i dagtilbuddene
i Danmark, hvor Dansk Folkeparti stod udenfor. Betyder det så, at
Dansk Folkeparti vil tilslutte sig det?
Kl. 14:51

Det er vedtaget.

Det næste punkt på dagsordenen er:
7) 1. behandling af beslutningsforslag nr. B 271:
Forslag til folketingsbeslutning om at ændre arbejdet med ud‐
dannelsesparathedsvurderingen hos elever i de ældste klasser i
grundskolen og at indføre tilbud om uddannelsesvejledning til
alle elever i 8. og 9. klasse.
Af Stén Knuth (V) m.fl.
(Fremsættelse 09.03.2021).
Kl. 14:53

Formanden (Henrik Dam Kristensen):
Ordføreren.
Kl. 14:51

Alex Ahrendtsen (DF):
Altså, det kan jeg faktisk ikke svare på i dag, i og med at jeg ikke
er ordfører på de forhandlinger, der kommer til at foregå. Men en
af grundene til, at vi har taget de her beslutningsforslag og lagt dem
ned, er, at de er ordret er taget fra Socialdemokraternes udlændinge‐
politiske udspil. Altså simpelt hen for at sige til dem: Nu må I se at
komme i gang.
Vi står fortsat inden for de der 30 pct. tvangsfordeling, og det
er jo selvfølgelig også lidt underligt at stå her og fremføre Socialde‐
mokraternes politik. Det har vi gjort før, på friskoleområdet, hvor
de havde nogle ret markante holdninger. Når vi så lagde dem ned i
salen, stemte de ja og andre gange nej til deres egne forslag.
Men jeg tror, at vi på et eller andet tidspunkt måske kan nå den
aftale, også på ungdomsuddannelserne. Det håber jeg. Jeg kan jo
forstå, at der allerede så småt er forhandlinger i gang.
Kl. 14:52

Formanden (Henrik Dam Kristensen):
Hr. Jacob Mark.
Kl. 14:52

Jacob Mark (SF):
Jeg tænker bare, også set i lyset af den gode stemning, at når det
nu er sådan, at Dansk Folkeparti selv har foreslået, at der skal være
et 30-procentsloft i dagtilbuddene, og der er allerede er det, mens
Dansk Folkeparti står uden for den aftale, så vil jeg i hvert fald gerne
sige, på vegne af SF, at I skal være velkomne i den aftalekreds.
Kl. 14:52

Formanden (Henrik Dam Kristensen):
Ordføreren.
Kl. 14:52

Alex Ahrendtsen (DF):
Det skal jeg give videre til ordføreren.
Kl. 14:53

Formanden (Henrik Dam Kristensen):
Så siger vi tak til ordførere.
Der er ikke flere korte bemærkninger, og da der ikke er flere, der
har bedt om ordet, er forhandlingen sluttet.
Jeg foreslår, at beslutningsforslaget henvises til Udlændinge- og In‐
tegrationsudvalget. Hvis ingen gør indsigelse, betragter jeg det som
vedtaget.

Forhandling
Formanden (Henrik Dam Kristensen):
Forhandlingen er åbnet, og det er børne- og undervisningsministe‐
ren.
Kl. 14:53

Børne- og undervisningsministeren (Pernille Rosenkrantz-Theil):
Tak til Venstre for forslaget, som jo bestemt rejser en vigtig debat.
Forslaget pålægger regeringen inden udgangen af maj 2021 at ned‐
sætte en arbejdsgruppe, der skal undersøge, hvordan brugen af ud‐
dannelsesparathedsbegrebet i forhold til elever i ottende og niende
klasse kan ændres, så vurderingen »ikke parat« erstattes af vurdering
af, hvad eleven faktisk er parat til. Endvidere skal der ifølge forsla‐
get udarbejdes en vurdering af de økonomiske konsekvenser ved at
tilbyde individuel uddannelsesvejledning til alle elever i ottende og
niende klasse i grundskolen.
Regeringen bakker fuldstændig op om, at vi skal holde op med
at sætte en negativ label på børn, og derfor er jeg faktisk rigtig glad
for, at Venstre har lagt det her forslag i Folketingssalen. Det giver
jo i hvert fald en eller anden idé om, at vi med en stor bredde i
Folketinget vil kunne lande en aftale om den fremtidige uddannel‐
sesparathedsvurdering.
Vi har jo allerede skrevet om den i forståelsespapiret, og det vil
sige, at der er et flertal for det. Det har jeg hele tiden været bekendt
med, altså at vi heldigvis er flere, der gerne vil lave om på den, men
at vi også får bredden med i form af at få i hvert fald Venstre med.
Det er jeg rigtig glad for og håber selvfølgelig, at det i debatten i dag
også vil vise sig, at endnu flere blå partier vil være med til det.
Vi skal jo selvfølgelig motivere eleverne. Vi skal ikke demotivere
dem. Og det skal være et bærende princip i vores skole, at vi ser
børn på den måde, at ingen kan alt, men alle kan noget. Og den må‐
de, vi har grebet særlig sprogbrugen omkring uddannelsesparathed‐
svurdering an på, står helt forkert i forhold til det. Og det er jo også
noget vrøvl at skulle tale om, at en ung ikke er uddannelsesparat.
Altså, vi har utrolig gode uddannelser på alle hylder, alle tænkelige
hylder, og det vil sige, at selve ordet mener jeg simpelt hen også
er misvisende, i forhold til hvad det er for en uddannelsessituation,
som samtlige unge i Danmark står i. Og derfor giver det ikke nogen
mening at have den sprogbrug omkring det.
Selvfølgelig skal der ses på, om den enkelte elev har de nødven‐
dige forudsætninger for at begynde på en bestemt ungdomsuddan‐
nelse. Det er noget helt andet. Men i forhold til det at tale om, sådan
generelt, at man skulle være ikke uddannelsesparat: Jeg kan faktisk
ikke helt se for mig, i hvad for en situation man som menneske
i det hele taget ikke skulle være uddannelsesparat. Så det er helt
afgørende, at vi går ind og kigger på den givne uddannelse, og så
at vi i øvrigt får bidraget til at rive det uddannelseshierarki ned, der

Mandag den 26. april 2021 (B 271)

eksisterer i vores samfund, og fokusere på at få eleven til at få øjne‐
ne op for alle de forskellige uddannelsesmuligheder, der heldigvis
er, og lytte meget mere til egne ønsker og mindre til, måske, hvad
omverdenen betegner som fint eller mindre fint.
De sociale forventninger til elevernes valg af ungdomsuddannel‐
se er noget skidt for en hel del unge. De unge skal vælge på et oplyst
og realistisk grundlag og i mindre grad lade sig påvirke af de sociale
forventninger, og der mener jeg simpelt hen, at vi kan gøre mere som
samfund.
Regeringen deler opfattelsen af, at elever i udskolingen skal klæ‐
des bedre på til deres uddannelsesvalg og skal inspireres mere. De
skal introduceres balanceret til de uddannelsesvalg, der er, så de ikke
bare bliver med automatpiloten på, og vi bør se på, hvad der reelt er
mere hensigtsmæssigt i forhold til vejledning om uddannelsesvalg.
Altså, vi har faktisk fået nogle nye erfaringer, også i forbindel‐
se med coronatiden, omkring e-vejledning og i øvrigt også virtuel
vejledning, hvor ungdomsuddannelsessektoren har gjort en kæmpe
indsats – og tusind tak for det – i forhold til at erstatte de brobyg‐
ningsforløb, der ikke kunne gennemføres i den her forbindelse.
Men jeg vil altså også sige, at i forhold til hele spørgsmålet
om, hvad det er for nogle uddannelser, de unge vælger, at det ikke
er nok at kigge på upv'en. Jeg mener, at vi også skal kigge på
sammensætningen af vores folkeskole og på, om det er rigtigt skruet
sammen på den måde, det er i dag. Det har vi også drøftet tidligere i
folkeskoleforligskredsen, og jeg tror, det er rigtig vigtigt, at man kig‐
ger på, at der er alt for lidt praksisfaglighed i folkeskolen, som det er
i dag. Det vil sige, at der er noget i forhold at stifte bekendtskab med
fagene. Altså, da jeg gik i skole havde f.eks. et metalsløjdlokale – på
skolen! Mon ikke, at der er en hel del elever, der har fået øjnene op
for, hvad man kunne forestille sig, at det så var at være mekaniker
eller smed eller noget andet, i forhold til hvad man kunne lave nede
i metalsløjdlokalet. I det er det faktisk første, når man påbegynder
uddannelsen, at man får en idé om, hvad det er, man skal gøre, fordi
det simpelt hen ikke findes i den danske folkeskole længere. Og det
er sørgeligt, og det mener jeg er noget af det, vi skal kigge på, hvis
der også i Venstres udspil her ligger et ønske om, måske i højere
grad at kigge i en anden retning end kun det almene gymnasium.

Kl. 14:59

Stén Knuth (V):
Tak for det tak, og tak til ministeren for de pæne ord. Venstre har jo
i hvert fald tidligere også været med til at skubbe på nogle dagsorde‐
ner, og nu tænker jeg sådan på bevægelse i folkeskolen. Og vi er jo
glade for, at vi også på den her dagsorden kan skubbe en lille smule
til regeringen og den hastighed, hvormed vi udmønter forståelsespa‐
piret. For som ministeren også siger, står det jo i forståelsespapiret,
at vi både skal kigge på UPV'en og på vejledningen.
Kan ministeren blive en lille smule mere skarp på, hvornår vi så
kan komme i gang med de forhandlinger?
Kl. 15:00

Formanden (Henrik Dam Kristensen):
Ministeren.
Kl. 15:00

Børne- og undervisningsministeren (Pernille Rosenkrantz-Theil):
Altså, det er jo et spørgsmål, der svarer lidt til at spørge, om ministe‐
ren har kendskab til, hvornår corona forsvinder igen. Det spørgsmål
ville jeg jo simpelt hen elske at kunne svare på, for så ville jeg kunne
være utrolig specifik med datoen.
Jeg vil sige det sådan, at vi jo sådan set har haft sættemøde. Og
for alle dem, der ikke ved hvad et sættemøde er, fordi de ikke er på
Christiansborg, men sidder og lytter med, så er det girafsprog herin‐
de for, at der er afgivet mandater, og at alle for så vidt er ved at være
på plads og kan komme i gang med at gå i realitetsforhandlinger
om den del, der handler om bedømmelse af evalueringssystemet. Det
vil sige, at i forhold til utrolig mange andre ting, hvor man ikke er
nået så langt, vil der jo gå noget længere tid, men fordi der faktisk
ligger en plan for det med bedømmelse af evalueringsystemet, synes
jeg det er utrolig oplagt at vi tager det i den forbindelse. Og det vil
sige, at eftersom der har nået at være sættemøde på det område, om
end det var inden anden bølge af corona, så giver det i hvert fald en
eller anden idé om, at det ikke er noget, der ligger mange år ude i
fremtiden, men forhåbentlig bliver inden for en overskuelig fremtid.
Kl. 15:01

Kl. 14:58

Men altså, summa summarum: Det her med lige præcis at lave
en arbejdsgruppe, der kigger så smalt på det – hvad Venstre lægger
op til – synes jeg måske er for smalt, og vi ønsker fra Socialdemo‐
kratiets side og fra regeringens side at tage en mere grundlæggende
diskussion af upv'en, så vi ikke bare får lappet de huller, der helt
åbenlyst skal gøres noget ved. Og så har vi i øvrigt som regering
meldt ud, at vi ønsker en afskaffelse af upv'en i 8. klasse. Det løfte
er på ingen måde glemt, men det er lagt i coronafryseren, og vi kan
forhåbentlig på et eller andet tidspunkt få tøet det op igen.
Men altså, regeringen er ikke afvisende over for nedsættelse af
arbejdsgrupper i det hele taget, heller ikke nødvendigvis på det her
punkt. Men det bør ikke indsnævres til et spørgsmål om, hvordan
upv'en kan ændres, og til et på forhånd fastsat krav om individuel
vejledning, som jeg gerne vil sætte spørgsmålstegn ved, set i lyset af
coronatidens erfaringer.
Til gengæld vil jeg sige, at vi jo har forhandlinger, forhåbentlig,
inden for overskuelig fremtid, også om et nyt bedømmelses- og
evalueringssystem i folkeskolen, og jeg synes da, det ville være
helt relevant, at vi i forbindelse med bl.a. de forhandlinger også får
kigget på, hvordan vi kommer videre med spørgsmålet om upv'en.
Så regeringen kan ikke støtte forslaget, men er bestemt med på at
få drøftet upv'en.
Kl. 14:59

Formanden (Henrik Dam Kristensen):
Der er en kort bemærkning til hr. Stén Knuth, Venstre. Værsgo.

39

Formanden (Henrik Dam Kristensen):
Hr. Stén Knuth.
Kl. 15:01

Stén Knuth (V):
Men kan ministeren komme det lidt tættere end »overskuelig frem‐
tid«? Vi har jo fremsat det her forslag for et par måneder siden, fordi
vi regnede med, at vi så kunne komme i gang i maj måned. Men
alt er jo skubbet, og 2 år efter forståelsespapiret er vi endnu ikke
kommet i gang. Altså, jeg tror, vi har brug for, at vi snart kommer i
gang, minister.
Kl. 15:01

Formanden (Henrik Dam Kristensen):
Ministeren.
Kl. 15:01

Børne- og undervisningsministeren (Pernille Rosenkrantz-Theil):
Jeg kan i hvert fald komme det så tæt, at det ikke bliver i maj –
så langt, så godt. Vi har stadig væk de unge mennesker hjemme fra
skole, og det vil sige, at coronahåndteringen i Undervisningsministe‐
riet stadig væk kører i et ekstremt højt tempo, og det vil sige, at på
spørgsmålet, om det kan blive i maj, er svaret et skarpt nej.

40

Mandag den 26. april 2021 (B 271)

Kl. 15:02

Formanden (Henrik Dam Kristensen):
Vi siger tak til ministeren – også for den pædagogiske forklaring på
sættemøder. Nu går vi så efter lidt rengøring i gang med ordførerrun‐
den. Hr. Jens Joel, Socialdemokratiet.
Kl. 15:02

(Ordfører)
Jens Joel (S):
Tak for det, formand. Og tak til Venstre for beslutningsforslaget om
at ændre på uddannelsesparathedsvurderingen. Det er jo også igen
for folk, der ikke måtte være så tæt på undervisningssektoren, sådan
lidt kodesprog, men grundlæggende set er det vel ikke svært for
nogen mennesker at forholde sig til, hvor frustrerende det må være,
eller hvor demotiverende det må være, eller i virkeligeheden hvor
negativt stemplende det må være at sige til et ungt menneske: Du
er ikke klar til uddannelse. Derfor har det selvfølgelig heller ikke –
jeg har jo ikke siddet med ved de forhandlinger – været hensigten, er
jeg sikker på, at man ville fortælle folk, at de ikke var klar. Man har
selvfølgelig og forhåbentlig diskuteret noget om, at der skulle være
nogle adgangsforudsætninger, at der skulle være nogle ting på plads,
og at man ligesom skulle lave en vurdering.
Men det, der er vores udgangspunkt for at byde Venstres forslag
velkommen, er selvfølgelig, at vi jo må vende bøtten om og sige:
Hvad er det, de unge mennesker har mulighed for? Hvad er det, de
er gode til? Hvad er det, de har lyst til? Hvad er det, de er klar til?
Der ligger jo også lidt i det der med, om man bliver vurderet parat, at
der er sådan et hierarki i ungdomsuddannelser, og at man, hvis man
lever op til de her krav, kan vælge frit; hvis man ikke lever op til de
her krav, er man ligesom henvist til en særlig gruppe af uddannelser.
Og der ville vi meget, meget gerne ind i en situation, hvor man i
langt højere grad betragter uddannelserne som forskellige tilbud til
forskellige unge mennesker med forskellige interesser, forskellige
talenter.
Det er klart, som ministeren også sagde: Hvordan skal man vide,
at man har et talent eller en interesse for det praktiske, hvis praksis‐
fagligheden har fyldt alt for lidt i folkeskolen? Så ved man jo ikke,
at det faktisk er det, man tænder på, eller er det, man er god til. Og
derfor kommer der også en skævhed, der hedder, at så skal man nok
videre på stx, medmindre der er noget, der står i vejen for det. Og
det går selvfølgelig ikke, hverken for os som samfund eller for de
unge mennesker, som ville være rigtig glade for og ville have rigtig
meget gavn af at blive faglærte. Det skal vi jo animere til og tale op
og opfordre til.
Så jeg er glad for og støtter fuldstændig op om – og det er også
det, der ligger i forståelsespapiret, som blev lavet, da regeringen
tiltrådte – at vi ikke skal give unge mennesker et stempel, der hedder
»ikke uddannelsesparat«, men tværtimod fokusere på, hvad man er
parat til. Og det er glædeligt, som jeg allerede har indikeret, at se, at
Venstre jo har rykket sig på det her punkt, siden man havde magten,
og at man i virkeligheden også vil være med til at lave om på noget
af det her. Så det kunne jo borge godt for en bredere aftale.
Når vi ikke støtter forslaget i dag, er det i virkeligheden, fordi
vi synes, at det er en lidt større diskussion. Der jo helt konkret det
der med, at man i Venstres forslag jo ikke lægger op til at afskaffe
den i 8. klasse; man lægger op til at ændre den. Og det er en lille
smule mindre end det, vi har skrevet i forståelsespapiret, men det er i
virkeligheden også bredere end uddannelsesparathedsvurderingen.
På den baggrund ønsker vi i virkeligheden at sende et signal om,
at det skal laves om. Det sendte vi allerede for 2 år siden. Vi er glade
for, hvis Venstre også vil bidrage til diskussionen om, at det skal
laves om. Og så handler det her jo om at sikre, at de unge mennesker
får et godt tilbud om en ungdomsuddannelse efter grundskolen, og at
vi som samfund selvfølgelig har et ansvar for, at der er det tilbud til

de unge mennesker, men også at vi hjælper dem med at vælge det,
og at vi hjælper deres forældre med at kvalificere det valg; for det er
vist også en relativt dårlig bevaret hemmelighed, at selvfølgelig be‐
tyder forældrenes opfattelse af, hvad der er den rigtige uddannelse,
eller hvad det er, de unge skal, rigtig, rigtig meget for deres valg.
Og derfor har vi også brug for, om man vil, at bearbejde, oplyse og
vejlede forældrene.
Kl. 15:06

Formanden (Henrik Dam Kristensen):
Der er en kort bemærkning til hr. Stén Knuth. Værsgo.
Kl. 15:06

Stén Knuth (V):
Tak, og tak til ordføreren for en fin tale, som er svær at være imod,
tænker jeg. Der var nogle hjørner omkring vejledningen, som jeg
egentlig godt kunne tænke mig at udbore en lille smule for ordføre‐
ren, for det kom ordføreren ikke så meget ind på. Altså, i dag er det
jo sådan, at det er vejledningen til dem, som ikke er parate, som man
primært skal koncentrere sig om. Og ja, man skal også koncentrere
sig om dem, der er parate; de får bare vejledning i grupper – men
fred nu være med det.
Kan ordføreren sige lidt om vejledninger og om, hvad det fylder
hos regeringspartiet, hos Socialdemokraterne, i forhold til at det, ud
over man åbner skolen mere op i forhold til det praksisnære, også i
fremtiden vil kræve, at man vejleder de fleste af de unge mennesker
i 8. og 9. klasse, som jo er det, der i forslaget står at vi skal kigge på?
Kl. 15:07

Formanden (Henrik Dam Kristensen):
Ordføreren.
Kl. 15:07

Jens Joel (S):
Jeg er sådan set enig i – og det er jo en af grundene til, at vi synes,
det er en lidt bredere diskussion end det, der står her – at det selvføl‐
gelig er vigtigt, hvordan man tilrettelægger vejledningsindsatsen. Og
det er jo også rigtigt, at det virker underligt, hvis man siger: Hvis du
har høje karakterer, regner vi med, at du klare det selv. Det er jo så
heller ikke helt sådan, det er, for der er selvfølgelig vejledning; den
er bare kollektiv. Og jeg vil ikke sige, at det for alle er lykken at
have individuel vejledning.
Jeg tror både, vi skal kigge på, hvordan vi får bedre fat i eleverne,
men også, som jeg indikerede, bedre fat i forældrene, og så skal vi
selvfølgelig tilrettelægge vejledningsindsatsen sådan, at den rammer
de unge, og vi skal ikke, om man så må sige, kun sige: Du har fået
et stempel, der siger, at du ikke er klar; så må vi finde ud af, hvad vi
stiller op med dig. Altså, der kunne man godt gøre det mere positivt,
og det er også det, jeg hører i Venstres forslag, nemlig at man i
virkeligheden ikke skal sige: Du kvalificerer dig til at få noget hjælp
ved ikke at være parat. For det er jo en lidt underlig måde at inddele
det på. Så vi vil gerne kigge bredere på vejledningsindsatsen. Det er
jo en af grundene til, at vi ikke har lavet det endnu, altså at vi stadig
væk afventer den udboring af, hvad der er hensigtsmæssigt, også for
den enkelte.
Kl. 15:08

Formanden (Henrik Dam Kristensen):
Hr. Stén Knuth, værsgo? Nej. Så siger vi tak til hr. Jens Joel. Der
er ikke flere korte bemærkninger. Og så er det hr. Alex Ahrendtsen,
Dansk Folkeparti.

Mandag den 26. april 2021 (B 271)

41

Kl. 15:09

Kl. 15:13

(Ordfører)
Alex Ahrendtsen (DF):
Tak, formand. I Dansk Folkeparti har vi ikke nogen problemer med
at kalde tingene ved deres rette navn. Jeg kan forstå på Venstre, at
det har man til gengæld dér, nemlig ved, at man ikke bryder sig
om vurderingen ikke parat, men vi ved jo, at der er nogle unge
mennesker, som ikke er parate til en uddannelse, og derfor giver
udtrykket ikke parat jo god mening, men de kan blive parate. Og jo
tidligere de får at vide, at de måske ikke er parate, jo hurtigere kan
man sætte ind, og så kan de blive parate i løbet af folkeskolen. Det
er faktisk en hjælp til de unge, som jeg tror mange vil sætte pris på.
Jeg synes, vi er blevet et Curlingfolketing efterhånden. Vi er næsten
blevet fuldstændig skræmte over at skulle stille krav til mennesker,
herunder til unge.
Jeg tog selv 10. klasse, efter min lærer og min vejleder sagde til
mig, at jeg ikke var parat; bogligt var jeg, men modenhedsmæssigt
var jeg måske ikke, fordi jeg kom et år for tidligt i skole og blev så
mobbet i 8. og 9. klasse, og jeg var ikke klar. For mig var det godt at
få det at vide. Jeg tog mig sammen. I 9. klasse gik det helt galt, men
i 10. klasse, efter jeg havde fået den melding om, at jeg ikke kunne
komme i gymnasiet, tog jeg mig sammen. Nu skal man ikke spænde
sine egne erfaringer ud over alle, men det, jeg siger, er, at det kan
være gavnligt at få at vide, hvordan tingene er.
Dansk Folkeparti går også ind for individuel vejledning, og vi
advarede kraftigt den daværende SRSF-regering, da de i forbindelse
med folkeskolereformen ville afskaffe den individuelle vejledning
og så i stedet erstatte den med en gruppevejledning bortset fra 20
pct. af eleverne, der så fik ekstra meget vejledning. Vi kan sagtens
sige ja til, at der nedsættes en arbejdsgruppe og også til, at der kom‐
mer en økonomisk vurdering. Så vidt jeg husker, sparede vi omkring
130 mio. kr. på at afskaffe den individuelle vejledning. Hvad den
ville koste i dag at gennemføre, ved jeg af gode grunde ikke, så
derfor er det måske meget godt.
Som sagt sparker Venstre en åben dør ind, og vi glæder os til,
hvad Folketinget eventuelt beslutter i dag og til at se, om vi fremo‐
ver skal have en individuel vejledning igen i folkeskolen.

Alex Ahrendtsen (DF):
Det giver faktisk god mening, for der er jo virkelig mange unge
mennesker, som i dag bliver optaget på gymnasiet, og som ofte
ikke er parate til at gå i gymnasiet. Man kan jo bare snakke med
gymnasielærerne, og så vil de bekræfte det. Der er alt for mange, der
bliver sendt ind på gymnasiet, fordi det er blevet den store mode,
og fordi man ikke stiller krav til dem tidligt i skoleforløbet, og
fordi mange unge mennesker ikke ved, hvad de vil. Mange af dem
ville da have haft større gavn af et andet tilbud, og der giver det
god mening at sige: Ved du hvad, kære ven, du er ikke parat til
en ungdomsuddannelse på et gymnasium, men vi har noget, der er
meget bedre til dig, og det skulle du overveje.

Kl. 15:12

Formanden (Henrik Dam Kristensen):
Der er en kort bemærkning til hr. Jacob Mark, SF.
Kl. 15:12

Jacob Mark (SF):
Der er jo cirka en tredjedel af de danske unge, der får stemplet, at
de ikke er uddannelsesparate, og det kan jeg så høre at ordføreren
mener er meningsfuldt for de unge. Men når jeg kigger ud over ud‐
dannelseslandskabet, så har vi jo ungdomsuddannelserne, erhvervs‐
uddannelserne, gymnasierne osv., så har vi 10. klasse og efterskole,
og så har vi de forberedende grunduddannelser, som jo er for alle
dem, som f.eks. ikke læser på en ungdomsuddannelse, og så har vi
jo også den særligt tilrettelagte uddannelse, som har til formål at
sikre, at alle dem, som ikke normalt vil kunne tage en uddannelse,
og som ikke engang vil kunne klare sig på arbejdsmarkedet, får en
uddannelse. Alle de uddannelser har vi. Hvordan kan det så give
mening, at der er en tredjedel af alle danske unge, der skal have at
vide, at de ikke er klar til uddannelse? Er de ikke klar til noget af alt
det?
Kl. 15:13

Formanden (Henrik Dam Kristensen):
Ordføreren.

Kl. 15:13

Formanden (Henrik Dam Kristensen):
Hr. Jacob Mark.
Kl. 15:13

Jacob Mark (SF):
Nu er stemplet jo ikke, at man ikke er gymnasieparat – stemplet
er, at man ikke er uddannelsesparat. Så vil ordføreren medgive, at
langt størstedelen af de unge, der får stemplet som ikke uddannelses‐
parate, enten vil kunne klare sig i en 10. klasse, på en efterskole, en
forberedende grunduddannelse eller en særligt tilrettelagt uddannel‐
se, og at det dermed vil være lidt underligt for dem, når de ved, at
de vil kunne klare sig de steder, at få at vide, at de ikke er parate til
uddannelse?
Kl. 15:14

Formanden (Henrik Dam Kristensen):
Ordføreren.
Kl. 15:14

Alex Ahrendtsen (DF):
Jamen jeg synes ikke, der er noget galt i at sige: Du er ikke parat
til en uddannelse lige nu, men det kan du blive. Mennesker udvikler
sig jo forskelligt, og nogle modnes senere, men det behøver ikke
betyde, at man er mindre værd, fordi man ikke er parat lige nu og
her. Altså, det gælder om at hjælpe den enkelte unge, og det hjælper
altså ikke den unge at feje tingene ind under gulvtæppet og have
sådan en curlingtilgang til tingene. Det er for SF-agtigt, og det står
jeg ikke for. Jeg står for at sige tingene, som de er, og derefter må
man så hjælpe.
Kl. 15:14

Formanden (Henrik Dam Kristensen):
Tak til hr. Alex Ahrendtsen. Der er ikke flere korte bemærkninger.
Vi går videre til hr. Jacob Mark, SF.
Kl. 15:15

(Ordfører)
Jacob Mark (SF):
Jeg blev første gang opmærksom på problemet med hensyn til ud‐
dannelsesparathedsvurderingen, da jeg var på besøg på en skole i
Køge, og der var en knægt i 8. klasse, der fortalte mig, at han var
dødsensangst for at vende hjem til sin far, fordi han havde fået at
vide, at han var ikkeuddannelsesparat, og han vidste, at det for faren
ville være det største ærestab, at hans knægt ikke var uddannelsespa‐
rat. Men drengen ville ikke på et gymnasium – det var ikke en del af
planen. Jeg tror egentlig bare, at han gerne ville videre i 10. klasse
til en start for så at finde ud af, hvad han skulle, men alligevel skulle
han altså have stemplet ikkeuddannelsesparat med alle de nederlag,
der så følger med. Og som han sagde: Det føles også lidt som at
dumpe i livet. For man bliver jo både vurderet på sine personlige,

42

Mandag den 26. april 2021 (B 271)

sociale og faglige kompetencer. Så det er en stat, der skal vurdere,
hvornår man er personligt eller socialt kompetent.
En anden dag var jeg i Vesthimmerland og sad og snakkede med
en skoleleder, som sagde, at de unge føler, at de dumper i livet, når
de dumper i uddannelsesparathedsvurderingen. Så sagde jeg: Det har
jeg lige hørt et andet sted – det var i Køge.
Så vi har altså nu indrettet uddannelsespolitikken på den måde, at
vi giver en tredjedel af vores unge det nederlag i rygsækken allerede
i 8. klasse, hvor de får en slags følelse af, at de dumper i livet,
fordi de åbenbart ikke er socialt, personligt eller fagligt parate til
uddannelse. Men min påstand er, at alle unge er parate til uddannel‐
se. Det er ikke alle, der er parate til gymnasium; det er heller ikke
alle, der er parate til en erhvervsuddannelse, hvor der også er høje
krav i dag; det er heller ikke alle, der er parate til en 10. klasse
eller til at komme på efterskole, som der også er mulighed for. Men
så kan det være, at de er parate til en forberedende grunduddannel‐
se, hvor man kommer ud på værkstederne og arbejder, eller til en
erhvervsgrunduddannelse, hvor man både er i en virksomhed og
lærer det faglige på skolen, eller til en særligt tilrettelagt uddannelse,
som er en helt unik dansk uddannelse, hvor man får støtte og hjælp,
selv hvis man f.eks. har et handicap, som kræver noget helt særligt.
Alligevel punker vi alle unge oven i hovedet og siger: I er ikke
parate til uddannelse. Det giver ikke mening, når vi har så mange
fantastiske uddannelsestilbud, og målet med uddannelsespolitikken i
Danmark må da være at lade alle unge komme godt fra start.
I stedet for at give dem det stempel ønsker vi – heldigvis sammen
med et flertal – at alle unge skal have en plan, at de skal sætte
sig ned sammen med en lærer og en vejleder, der vil dem, og som
siger: Hvad er dine interesser, hvad er det, du vil, hvad har du
forudsætningerne for, og hvad skal du arbejde med? Og så får de lagt
en plan, så ingen går ud af folkeskolen uden at have en plan for sin
fremtid. Det er god uddannelsespolitik.
Så uddannelsesparathedsvurderingen skal laves om, der skal in‐
vesteres i vejledning, og det er jeg rigtig glad for at Venstre nu
også mener. Jeg blev faktisk så glad, da jeg så det, at jeg skrev om
det på min facebookside, for når Venstre rykker på så afgørende et
område – og jeg mener, det er afgørende, for man kan faktisk se i
forskningen, at uddannelsesparathedsvurderingen er noget af det, der
presser de unge allermest – så giver det os en tro på, at vi kan få
lavet det her om, så det i stedet handler om at tage udgangspunkt i,
hvad de unge kan og vil. Så det vil jeg gerne sige tak til Venstre for.
Vi kan dog ikke støtte forslaget, omend jeg synes, det er sympa‐
tisk, at Venstre nu er begyndt at kæmpe støttepartiernes og regerin‐
gens kamp for at nå at indfri forståelsespapiret – det har jeg al mulig
respekt for – men i virkeligheden synes jeg det er for lidt ambitiøst
med ekspertgrupper og arbejdsgrupper, som jeg selv har været med
til at nedsætte en del af. Jeg synes egentlig, det er ret klart, hvad der
er brug for her, nemlig at vi ikke giver alle de unge det nederlag med
i rygsækken, at de skal føle, at de dumper i livet. Tak.
Kl. 15:19

Formanden (Henrik Dam Kristensen):
Jeg siger også tak til hr. Jacob Mark. Der er ikke nogen korte be‐
mærkninger. Så er det fru Marianne Jelved, Radikale Venstre.
Kl. 15:19

(Ordfører)
Marianne Jelved (RV):
Tak. Jeg kendte en dreng i 9. klasse, der blev erklæret ikke uddan‐
nelsesparat. Og han ringede til mig og var dybt ulykkelig og følte
sig meget uretfærdigt behandlet. Han ville være elektriker, og der
var ikke andet, der kunne friste ham. Så jeg foreslog ham, at han
tog ned til euc – det var i Roskilde – og tog sin far med. Og så
kunne de jo tale med dem og høre, hvad de ville råde ham til. Han
fik en prøve med 100 spørgsmål – og han havde de 98 rigtige i

løbet af en halv time. Han blev optaget på euc i Roskilde, gjorde
sin elektrikeruddannelse færdig på normeret tid og blev ret hurtigt
selvstændig.
Hvad var der i vejen med ham? Ja, hans far afslørede for mig,
at han aldrig afleverede sin blækregning, og det var med den begrun‐
delse, at han syntes, det var noget pjat, når han kunne regne det ud
med en blyant, at han så også skulle lave det med blæk ved siden af.
Og så var han ikke uddannelsesparat.
Der er 50.000 unge i Danmark, som ikke er i gang med en
uddannelse efter folkeskolen. Det er faktisk et nederlag, også for
os, der er her, at vi accepterer det. Og det er ikke første gang, vi
opdager, at der er 50.000 unge, der ikke er i gang med noget efter
folkeskolen. Det er noget, der har været kendetegnende i et stykke
tid. Og så er det vel også egentlig mærkeligt, at Folketinget har
fundet på et ord, som hedder uddannelsesparathedsvurdering. Det
minder mig virkelig om de nationale test, hvor man ud af en lang
række bogstaver skal finde tre ord. Det har vi så gjort nu, og nu er
vi blevet enige om at gøre noget ved det. Og det synes jeg er en
fantastisk god ting.
Vi har brug for en anden dagsorden, og vi har brug for at vide, at
alle elever har forventninger, om at de lærer noget i folkeskolen, som
bringer dem videre i deres liv, og at de ser sig selv som en del af en
kammeratskabskreds og bliver dybt ulykkelige, når de opdager, at de
ikke hører til i den kreds længere.
Alternativet er jo at vi gentænker folkeskolen, og det kunne må‐
ske gøres med held på mange områder, men i hvert fald på det her
er der jo stemning bredt politisk for det, og det vil Radikale Venstre
meget gerne bidrage til.
Derfor vil jeg sige, at vi må gentænke vejledningen af eleverne,
og det er der, vi bør sætte fokusset nu. Og så er det bare rigtig
ulykkeligt, at vi har så meget coronaarbejde ved siden af, som gør,
at alle andre ting, som er meget vigtige, bliver forsinket. Så derfor
en appel til ministeren om at prøve at putte noget ind inden sommer‐
ferien, så vi også får noget at tænke over i sommerferien og kan
bidrage med det, og at vi måske kan bidrage hurtigt i efteråret, hvis
vi sætter noget i gang i en kreds, der taler sammen om det inden
sommerferien. Det er bare for ligesom at benytte det momentum, der
er kommet nu, hvor vi er så forenede i at gøre noget ved den her
problemstilling. Det vil Det Radikale Venstre appellere til.
Kl. 15:22

Formanden (Henrik Dam Kristensen):
Vi siger tak til fru Marianne Jelved. Der er ikke nogen korte be‐
mærkninger, og så er det hr. Jakob Sølvhøj, Enhedslisten.
Kl. 15:23

(Ordfører)
Jakob Sølvhøj (EL):
Der er alt for mange elever, som ikke kommer i gang med en
ungdomsuddannelse, når de forlader folkeskolen, og der er alt for
mange, der hurtigt falder fra den uddannelse, de kommer i gang
med. Bare her forleden dag bemærkede jeg, at der var en af artikel
i Altinget om frafaldet på erhvervsuddannelserne, som fortalte, at
40 pct. af de unge, der startede på en erhvervsuddannelse 2015,
ikke har gennemført uddannelsen i dag. Og det er jo tæt på at være
katastrofale tal. Det er helt åbenlyst, at der er brug for at give mange
elever et bedre udgangspunkt for at gå i gang med en ungdomsud‐
dannelse, når de forlader skolen, og vi har aldrig været tilhængere
af uddannelsesparathedsvurderingen, som den var udformet. Men vi
anerkender, at den i hvert fald bl.a. har været et forsøg på at finde
veje, der kunne sikre, at de unge var klar til at gå i gang med en
ungdomsuddannelse, når skolen var slut.
Når vi kigger på den, må vi vel sige, at på mange måde virker
upv'en kontraproduktivt i forhold til det at gøre eleverne klar til
videre uddannelse. Der er lavet en EVA-rapport om den her sag – ja,

Mandag den 26. april 2021 (B 271)

flere – men den sidste kom sidste år, eller også var det i slutningen af
forrige år.
Der kan vi se, at for en stor del af de unge, som vurderes ikke
uddannelsesparate, virker upv'en direkte demotiverende, og der er
flere ting i undersøgelsen her, der springer i øjnene. Det er kun
hver femte af dem, der er vurderet ikke uddannelsesparate, som
mener, at upv'en i høj grad har været en hjælp. Hver femte angiver,
at de ikke kan huske, hvilken vurdering de har fået, vel at mærke
i de specifikke uddannelser. Hver anden ikkeparate elev angiver i
EVA-undersøgelsen, at de har haft den oplevelse, at der ikke er sket
noget særligt for dem for at gøre dem parate, efter at de har fået
ikkeparathedsstemplet på sig. Vejlederne beklager, at ordningen er
skruet sådan sammen, at individuel vejledning bliver forbeholdt de
elever, der vurderes ikke parate. Altså kort sagt: EVA-evalueringen
er relativt hård i sin dom over ordningen.
Selv om der er de store problemer, skal det jo ikke få os til at
sige, at der ikke er brug for at gøre noget for at sørge for, at de
elever, der forlader grundskolen, er parate til uddannelse. Det har
vi i Enhedslisten længe peget på, og heldigvis har vi i det fælles
forståelsespapir peget på det sammen med Socialdemokratiet, SF og
De Radikale, og ud over at takke Venstre for at rejse debatten her,
påskønner jeg da også, at hr. Stén Knuth godt vil skubbe på for, at vi
får gennemført det fælles forståelsespapir. Det er jo en god oplevelse
for os, der har været med til at lave det.
Vi synes, at der er brug for mere end bare at justere uddannelses‐
parathedsvurderingen, hvilket vel i virkeligheden er det, som Venstre
lægger op til med sit forslag. Jeg er ikke sikker på, at os, der står bag
det fælles forståelsespapir, kan komme hele vejen i fællesskab. Jeg
så gerne, at vi helt fjernede uddannelsesparathedsvurderingen i den
form, den har i dag, altså ikke bare i 8., men også i 9. klasse. Måske
kan vi også nå frem til det. Jeg tror i hvert fald, at der er behov for,
at vi får drøftet meget grundigt, også gerne for vores vedkommende
i en bredere kreds af partier, hvad det er, vi kan gøre for at komme
i den situation, at elever oplever, at de får den støtte, der skal til for
faktisk at komme videre på en god måde efter grundskolen.
I samme artikel, tror jeg, eller i en artikel her for nylig, der
beskæftigede sig med upv'en, var der en skoleleder, der sagde: Det
er ikke nok, at vi gør de unge parat til uddannelserne. Vi skal faktisk
også gøre uddannelserne parat til de unge. Og der er åbenlyst mere
end et problem, der hedder, at vi skal vi skal gøre den unge klar til at
gå i gang med en ungdomsuddannelse. Der er også noget med, hvad
det er, vi skal gøre, når de unge så er startet på en ungdomsuddannel‐
se; for at sikre, at de ikke falder fra undervejs.
Så altså, tak igen til Venstre for også at bringe debatten ind
her. Jeg synes, den er utrolig vigtig, og som det allerede er nævnt
af Socialdemokratiets ordfører, SF's ordfører og Radikales ordfører,
synes vi egentlig, at det, vi har aftalt i forståelsespapirerne, faktisk er
et skridt længere end det, Venstre peger på her. Men jeg håber, at vi
kan få rigtig gode forhandlinger om det her, og at vi kan gå ind og
løse en række af de problemer, som Venstre ganske rigtigt peger på i
sit beslutningsforslag her.
Kl. 15:28

Formanden (Henrik Dam Kristensen):
Tak til hr. Sølvhøj. Der er ikke nogen korte bemærkninger, og derfor
– efter lidt rengøring – er det fru Merete Scheelsbeck, Konservative
Folkeparti. Værsgo.
Kl. 15:28

(Ordfører)
Merete Scheelsbeck (KF):
Tak for det, og tak for ordet. I Det Konservative Folkeparti mener
vi, at uddannelsesparathedsvurderingen grundlæggende er fornuftig.
Det er ikke hensigtsmæssigt at sende unge mod uddannelser, de ikke
har forudsætningerne for at gennemføre. De skal vide, om de har

43

tilstrækkelige faglige forudsætninger til et givent uddannelsestilbud,
ellers ved de unge jo heller ikke, hvad de skal arbejde med, hvis
vi skal forbedre sig. Det er vigtigt, at man i udskolingen arbejder
med de unge om at få de nødvendige faglige forudsætninger for at
gennemføre den ungdomsuddannelse, der er den rigtige for dem, og
derfor er det fornuftigt, at vi har en uddannelsesparathedsvurdering,
der kan hjælpe de her unge mennesker med at tilegne sig de nødven‐
dige færdigheder og styre dem i den rigtige retning.
Jeg er enig med forslagsstilleren i, at vi naturligvis skal forsøge at
forbedre arbejdet med UPV'en, så den virker så motiverende for den
enkelte elev som muligt. Ordet ikke parat er blevet kritiseret, og vi er
åbne over for at se på, om man kan styrke elevernes motivation og
selvtillid ved også at fokusere på, hvad de kan i forvejen, og hvad de
er parate til.
Sådan som jeg har forstået forslaget, handler det dermed i høj
grad om at styrke den pædagogiske formidling af vurderingen til
eleven, så det ikke opleves som stigmatiserende og demotiverende,
og det støtter vi i Det Konservative Folkeparti. Den anden del af
forslaget handler om at tilbyde alle elever individuel vejledning. Vi
er som udgangspunkt positivt indstillet over for at tilbyde mere og
bedre vejledning til skoleeleverne, men det er vigtigt, at forslaget
selvfølgelig er finansieret. Så derfor er vi også enige i, at der først
skal foretages en økonomisk konsekvensberegning.
Men Det Konservative Folkeparti kan godt støtte forslaget.
Kl. 15:30

Tredje næstformand (Rasmus Helveg Petersen):
Tak til ordføreren. Der er en kort bemærkning fra hr. Jacob Mark.
Værsgo.
Kl. 15:30

Jacob Mark (SF):
Tak. Jeg vil egentlig bare gerne høre om logikken i at vurdere et
ungt menneske ikke uddannelsesparat, hvis det unge menneske rent
faktisk er parat til f.eks. 10. klasse; efterskole; den forberedende
grunduddannelse, hvor man er i et værksted; en erhvervsskoleuddan‐
nelse, hvor man er på en virksomhed og tilbage på skolen; eller et
særligt tilrettelagt uddannelsesforløb, som er til dem, der er allermest
udsatte. Hvorfor skal unge, som måske ikke er parate til et gymna‐
sium, men som er parate til det, jeg nævnte, dog have det stempel, at
de ikke er uddannelsesparate. Hvad er logikken?
Kl. 15:31

Tredje næstformand (Rasmus Helveg Petersen):
Værsgo.
Kl. 15:31

Merete Scheelsbeck (KF):
Jamen jeg tror ikke, at ordføreren hørte mig rigtigt, for jeg synes
faktisk, det er fint nok, og vi vil gerne kigge på det med, om ikke
parat er den rigtige formulering, eller om vi hellere skal have noget
fokus på, hvor man er parat til, og dermed også have fokus på, hvad
man kan komme ud i, og ikke, hvad man er begrænset i.
Kl. 15:31

Tredje næstformand (Rasmus Helveg Petersen):
Værsgo til spørgeren.
Kl. 15:31

Jacob Mark (SF):
Jamen nogle gange skal vi SF'ere lige have det ind to gange. For mig
er det simpelt hen så dejligt, at der er flere partier i den borgerlige
lejr, som måske vil være klar til at kigge på at fjerne det der ord ikke
– for at finde ud af, hvad de unge så er klar til. Så det vil jeg bare
gerne kvittere for.

44

Mandag den 26. april 2021 (B 271)

Kl. 15:31

Tredje næstformand (Rasmus Helveg Petersen):
Tak. Der er ikke flere kommentarer til den konservative ordfører.
Den næste taler er fru Mette Thiesen fra Nye Borgerlige. Værsgo.
Kl. 15:32

(Ordfører)
Mette Thiesen (NB):
Jeg synes, det her er en rigtig, rigtig spændende debat; det vil jeg
bare lige starte med at sige. Jeg synes, at det her hænger lidt sammen
med debatten om karakterer. En karakter kan aldrig stå alene. Den
skal altid kvalificeres med noget fra lærerens side. Hvis du får et
8-tal – nu nævner jeg den gamle skala, for den kan jeg bedst lide
– hvad skal du så gøre for at blive bedre? Hvad skal du gøre for
at kvalificere dig til et 9-tal, et 10-tal osv.? Sådan at man motiverer
eleven, i stedet for at det bare bliver sådan noget demotiverende,
hvor man får et tal, og så tænker man, at øv, hvor var det surt.
Jeg synes egentlig, at den her debat minder en lille smule om
det. For det kan godt være, at man ikke er uddannelsesparat til
et gymnasium. I forvejen synes jeg sådan set også, at der er alt
for mange, og jeg så gerne, at flere kommer over på eksempelvis
erhvervsuddannelserne, i stedet for at alle nærmest de facto vælger
gymnasiet. Det er jo et skred, der er sket igennem mange år, og jeg
er rigtig, rigtig nysgerrig på, hvordan vi kan sikre, at man vælger
bredere. Men det her med ikke uddannelsesparat syntes jeg jo taler
ind i den her debat, som jeg også nævnte omkring karaktererne,
netop det her med, at det ikke kan stå alene. For det kan godt være,
at du ikke er parat til et gymnasie. Jeg synes sådan set ikke, at det
er et bank oven i hovedet at sige, at du ikke er klar til at komme
på gymnasiet, for hvis det er sådan, det forholder sig, jamen så er
det det. Men det skal følges af noget. Det skal følges af, at hvis du
gerne vil være klar til gymnasiet, så er det det her og det her og det
her og dét, du skal gøre. Det er sådan her, du skal arbejde. Men lige
nu vil jeg vurdere, at du er klar til – som ordføreren for SF så også
nævner – måske en 10. klasse, eller du er måske klar til at komme på
en efterskole. Er det noget, du har overvejet? Så det er jo hele tiden,
hvad det ligesom står sammen med, og hvad man er parat til. Det
synes jeg er en sindssygt interessant debat.
Jeg så også rigtig gerne for at være helt ærlig, at man i den
her individuelle vejledning i langt højere grad så på, at det var
lærerne, som var inde over det. Jeg har egentlig altid undret mig lidt
over det her med, at man kom hen til en vejleder, som måske ikke
nødvendigvis kendte en, i stedet for at det var læreren, der måske
stod for det. Og så vil jeg gerne være med til at løfte nogle af de
andre arbejdsopgaver væk, som lærerne har. Vi kan tale om nogle
elevplaner og alt muligt andet. Men der er det her med, at lærerne
ligesom har en eller anden vejledningsrolle. Jeg har selv oplevet at
blive ringet op af tidligere elever, som jeg har haft en snak med,
fordi de måske var blevet anbefalet en gymnasieplads, men hvor jeg
sådan set sagde, at kunne du ikke overveje noget andet, og sådan
nogle ting. Så jeg synes, at det også ligger meget i lærerrollen,
at man, fordi man jo kender eleverne så godt, i samarbejde med
forældrene kan vejlede det her unge mennesker om, at hvad er det
egentlig, du kan? Og som det er sagt tidligere fra talerstolen, er der
jo en meget bred vifte af uddannelser, men jeg synes også, at vi skal
være nysgerrige på, at der altså er en del – jeg har altså mødt dem
også ude i den danske folkeskole – som er de her drenge, der har
krudt i en vis legemsdel, og som er rigtig kloge med hænderne, og
som simpelt hen falder igennem i det danske uddannelsessystem i
dag allerede i folkeskolen. Hvordan gør vi det muligt for dem også
at komme videre og vise, hvad de er gode til, og hvordan skruer vi et
uddannelsessystem sammen, så der også er plads til dem?
Så der er en hel masse tanker herfra. Det er faktisk så mange
tanker, at jeg egentlig ikke har skrevet en tale ned, for jeg synes,

at det er en meget, meget interessant debat, som vi meget, meget
gerne går ind i, også med de erfaringer, der ligger fra eksempelvis
udlandet, hvor man jo har erfaring med, at erhvervsuddannelserne
kan være mere praktisk orienteret, uden at man taber kompetencer
af den grund. Det taler jo også ind i det her med nogle af de her
elever, hvor boglighed ikke nødvendigvis er deres spidskompetence,
men hvor de kan så meget andet. Så det handler jo om at finde
ud af, hvordan vi bredt har et uddannelsessystem, som selvfølgelig
både tilgodeser det arbejdsmarked og det Danmark, vi lever i, altså
hvordan man kommer ud på den anden side, men det handler sådan
set også om det med ikke at være helt snævre på eksempelvis det
med at skulle i gymnasiet, men at brede det ud for at sikre, at man
ligesom bliver set og hørt med det, man også kan, og får budt ind
med det. Det ser jeg meget frem til. Det håber jeg i hvert fald
meget, og det vil jeg i hvert fald meget, meget gerne være med til
at debattere. Jeg har også selv gået i 10. klasse, som en tidligere
ordfører sagde, fordi jeg også kom i skole meget, meget tidligt og
havde brug for et ekstra år.
Så tak for at rejse den her debat. Jeg synes, det er utrolig interes‐
sant, og der er kommet rigtig mange gode idéer undervejs, og jeg
glæder mig til den fremadrettede debat om det her meget vigtige
område.
Kl. 15:36

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te taler er ordføreren for forslagsstillerne, og det er hr. Stén Knuth
fra Venstre. Værsgo.
Kl. 15:37

(Ordfører for forslagsstillerne)
Stén Knuth (V):
Tak for det, formand. Tak til ministeren for talen og svarene, også
tak til ordførerne for nogle rigtig fine betragtninger og tilkendegivel‐
ser. Ingen kan alt, men alle kan noget, sagde ministeren, og det er
jeg og Venstre sådan set enige i. Vi er enige i, at alle børn kan noget.
Det vigtigste udgangspunkt for et ungt menneskes liv er nok, at der
er nogle, der tror på den unge, at der er nogle, der ser den unge, og at
der er nogle, der tror på, at den unge kan blive til noget.
Vi kan alle sammen nogle historier om lærere og skoler, og dem
har vi også hørt om i dag, hvor man blev hørt, og som har haft
afgørende betydning for, hvordan man er kommet videre efter skole‐
gangen. Alle vil jo rigtig gerne være en del af det her fællesskab,
både det fællesskab, der er i skolen, og det, der kommer bagefter,
men når livet starter med at fortælle en, at man ikke er parat, så star‐
ter livet også skævt, og for nogles vedkommende bliver det starten
til en tur igennem systemet, hvor systemet tager mere og mere over
i misforstået godhed. Det vil vi i Venstre gerne have nogle bud på
hvordan vi kan gøre bedre. Det har vi i dag fået nogle gode forslag
til, og vi har også fået tilkendegivelser om, at man gerne vil drøfte
det videre, for alle børn er parate til noget. Lad os finde ud af det,
og lad os tænde håbet i alle børn om, at de kan noget, også selv
om det kræver en anden vej, som måske ikke er den lige vej, til
uddannelse eller arbejde. Det er sådan det ene element i forslaget,
altså forslaget om, at vi nedsætter en arbejdsgruppe og ser på det her
begreb »ikkeparat«.
Betyder det så, at vi skal gå væk fra test, bedømmelse, samtale
og vurdering? Nej, det synes vi ikke i Venstre. Der ligger nogle gode
redskaber i det, men det er vi selvfølgelig også villige til at drøfte
videre. Lad os i fællesskab finde ud af, hvordan vi taler, skriver og
kommunikerer om det her med paratheden.
Det andet element i forslaget er omkring vejledning. Det er jo i
dag primært rettet mod unge, der har behov for det, altså til dem, der
ikke er parate. Vi vejleder jo også dem, der er parate, i grupper. De
unge og sådan set også de udsatte unge, forældre, lærere og ledere

Mandag den 26. april 2021 (B 203)

og også os, der har fremsat det her forslag, har talt om, at det her
begreb »ikkeparat« er meget demotiverende, og det, at vejledningen
kun er til de elever, der ikke er parate, har de også peget på vi skulle
kigge på.
Vi håber, at vi med det her har sparket en debat i gang, eller at
vi i hvert fald har fået rusket op i regeringen og ministeren til at få
indkaldt til nogle samtaler om det her. Vi kan høre på samtlige parti‐
er, at man både er stærkt optaget af det med ikkeparatheden, men
også af det omkring vejledningen. Det glæder jeg mig til at vi drøfter
videre, og det glæder Venstre sig til. Jeg håber, at det ikke kun er
partierne omkring forståelsespapiret, der skal drøfte de her ting, men
at alle, som traditionen byder, når vi taler om uddannelsesområdet
og specielt om skoleområdet, bliver inviteret til at give deres besyv
med. Jeg hører i hvert fald i Folketinget i dag en stor opbakning
til, at vi skal kigge på det her med ikkeparathed og også få kigget
på, hvordan vi kan vejlede noget bedre og måske endda få åbnet
folkeskolen mere op, for dem med de kloge hænder – det var Nye
Borgerliges ordfører, der talte om det – og de raske drenge skal vi
have fat i. Det er der ingen tvivl om. Det glæder jeg mig til, og jeg
håber, at vi sammen kan finde nogle gode løsninger. Tak for ordet.
Kl. 15:40

Tredje næstformand (Rasmus Helveg Petersen):
Tak til ordføreren for forslagsstillerne
Der er ikke flere, der har bedt om ordet, og det betyder, at for‐
handlingen er sluttet.
Jeg foreslår, at forslaget henvises til Børne- og Undervisningsudval‐
get, og hvis ingen gør indsigelse, betragter jeg det som vedtaget.
Det er vedtaget.

Det næste punkt på dagsordenen er:
8) 1. behandling af beslutningsforslag nr. B 203:
Forslag til folketingsbeslutning om at hæve koblingsprocenten
for fri- og privatskoler.
Af Mette Thiesen (NB), Katarina Ammitzbøll (KF) og Henrik Dahl
(LA) m.fl.
(Fremsættelse 05.03.2021).
Kl. 15:41

Forhandling
Tredje næstformand (Rasmus Helveg Petersen):
Forhandlingen er åbnet. Vi giver ordet til børne- og undervisnings‐
ministeren. Værsgo.
Kl. 15:41

Børne- og undervisningsministeren (Pernille Rosenkrantz-Theil):
Tak for det, og tak til forslagsstillerne. Beslutningsforslaget synlig‐
gør jo i hvert fald de politiske forskelle, der er, mellem regeringen
og de borgerlige partier. Jeg synes jo, at man, når man skal bruge
flere offentlige midler, først skal kunne konstatere, at der er nogle,
der har et behov, og det kan jeg simpelt hen ikke se sandsynliggjort
på nogen måde omkring det her beslutningsforslag eller i øvrigt ved
at kigge ud i virkeligheden. I dag er koblingsprocenten 76. Koblings‐
procenten blev af de seneste borgerlige regeringer forhøjet fra 71
pct. i 2015 til sluttelig 76 pct. i 2018 og frem. Og i samme periode
steg fri- og privatskolernes overskud fra 134 mio. kr. til 291 mio. kr.,
altså med mere end hundrede procent. Så er vi tilbage ved den første
sætning: Når man skal bruge flere offentlige midler, så er det vel

45

egentlig et meget godt udgangspunkt at starte med at konstatere, om
dem, man har tænkt sig at give pengene, egentlig har et behov. Og
når der er en stigning på mere end hundrede procent i ens overskud,
så er der efter min bedste overbevisning ikke et behov. Jeg kan i
hvert fald godt komme i tanker om andre steder, der så kunne have
mere brug for de penge.
Det, der så fremsættes forslag om her med det her beslutningsfor‐
slag, er, at man yderligere hæver den. Det vil sige, at han vil sende
endnu flere penge til nogle, der har oplevet, at deres overskud er
steget med hundrede procent. Det mener jeg simpelt hen ikke at
kunne se idéen i at gøre.
Jeg anerkender jo fuldstændig, at fri- og privatskolerne løser en
vigtig samfundsopgave med at undervise 18 pct. af grundskolens
elever. Jeg har i øvrigt selv arbejdet på en friskole og på et privat
gymnasium, og der er ikke nogen tvivl om, at man med de forskelli‐
ge veje ind, man har på de forskellige skoler, løfter en kæmpestor
opgave. Men der skal være en eller anden form for fornuft i, at man
bruger pengene der, hvor der faktisk er et behov for det, og derfor
kan regeringen ikke støtte det her forslag.
Jeg vil sige, at der er en ting, jeg er bekymret for omkring fri- og
privatskolerne, og det er, hvad de betyder – og vi har i virkeligheden
haft lidt samme debat i dag omkring elevfordelingen på de gymnasi‐
ale uddannelser, hvor vi har en problematik, der ligner det lidt. Altså,
vi har én problematik i de tyndt befolkede områder i Danmark, og
så har vi en helt anden problematik i forhold til byzonerne, og det
er faktisk det samme, når vi taler om fri- og privatskoler. Efter
min bedste overbevisning har fri- og privatskolerne løftet en kæmpe
opgave i lokalsamfundene i de tyndt befolkede egne af Danmark,
hvor der desværre er blevet lukket rigtig mange folkeskoler hen over
de sidste 10-15 år. Det tog rigtig fart efter kommunalreformen, en
reform, vi i øvrigt fra Socialdemokratiets side ikke deltog i. Men
det er bare for at sige, at der er blevet lukket rigtig mange folkesko‐
ler. Og der har man jo så som lokalsamfund haft den ventil – og
heldigvis for det – at man har kunnet sige, at vi mener, at skolen,
og det blev jo så en friskole i stedet for, skal være det bankende
hjerte i vores lokalsamfund. Derfor skal vi selvfølgelig have en skole
i vores lokalsamfund. Det mener jeg er al ære og respekt værd, og
jeg er i øvrigt enig i vurderingen, nemlig at hvis man ikke længere
har en skole, så har det ekstremt store negative konsekvenser for et
lokalområde. Derfor har der været rigtig god grund til, at de utrolig
mange ildsjæle, der har kastet kræfter ind i at bevare en skole, har
oprettet de friskoler, der er opstået rundt omkring.
Den diskussion adskiller sig så totalt fra den diskussion, der
er særlig i hovedstadsområdet og i nogle af de andre større byer.
Det vil sige, at ligesom på gymnasieområdet har vi sådan en helt
tvedelt debat. For i hovedstadsområdet må man sige, at vi har haft en
udvikling, hvor der simpelt hen er tale om en social polarisering. Jeg
tror, at vi på f.eks. Frederiksberg er oppe på, at omkring halvdelen af
akademikerbørnene går på privatskole. Det kan man jo godt, men så
er det i hvert fald ikke en fælles skole længere. Og så er vi tilbage
ved diskussionen om elevfordelingen i det hele taget. Der er jeg
fundamentalt set af den overbevisning, at ja, skolen skal lære børn
og unge noget fagfagligt, men skolen skal også lære børn at være
hele mennesker og samfundsborgere og deltagere ind i et samfund,
som de skal lære at kende på kryds og tværs af de forskellige sociale
og kulturelle og religiøse og etniske skel, der er. Det vil sige, at det
ikke lever op til idéen, altså at man så har en storbyzone, hvor man
en lille smule karikeret har muslimske friskoler, som en større del af
indvandrerbørnene går på, med det resultat, at de ikke lærer det dan‐
ske samfund at kende. Så har man et antal fra den øvre middelklasse
og overklasse i privat- eller friskoler, hvor det samfundssegment
går. Og så er der alle andre, der går i folkeskolen. Så det synes
jeg simpelt hen er ærgerligt. Der ville jeg jo meget, meget hellere
have, at vi havde en folkeskole, der kunne favne alle. Og der er

46

Mandag den 26. april 2021 (B 203)

det desværre sådan, at for mange er folkeskolen ikke længere det
naturlige førstevalg, og det er jo så, hvad enten man tilhører den
ene eller den anden gruppe. Jeg mener, at vi bliver nødt til at gå
ind og kigge på det. Det bekymrer mig, at vi har den polarisering i
storbyerne.

været så ivrige efter at lave en masse regler og en masse bureaukrati,
som gør det rigtig svært at lave god skole, om man i virkeligheden
ikke kunne kigge på det, altså at det simpelt hen er blevet så bøvlet
og besværligt at lave god skole, fordi man har blandet sig så meget,
bl.a. med talrige reformer?
Kl. 15:50

Kl. 15:46

Så det er det her med sammenhængskraften i samfundet. Og det
er jo i virkeligheden det, der binder de to ting sammen, altså sam‐
menhængskraft, men det er bare på to vidt forskellige måder. Der,
hvor man har oprettet fri- og privatskoler i tyndt befolkede områder,
hvor folkeskolen er lukket, handler det om sammenhængskraften i
et lokalsamfund, altså at hvis skolen forsvinder, så forsvinder utrolig
meget af det fællesskab, der er rundt om skolen, og det liv, der er
rundt om den i lokalsamfundet. Og i storbyerne er problemstilling så
en fuldstændig anden.
Så det her er et samfundsproblem, som vi politikere skal se på
og gøre noget ved, efter min mening både gøre noget ved det ene og
det andet. Jeg mener sådan set, at det virker en lille smule hovedløst,
altså at vi nu bare af ideologiske årsager skal give nogle penge og så
skidt med, om de egentlig har brug for dem eller ej, men det sender
et signal at vi sender nogle penge. Det mener jeg så ikke er den rigti‐
ge måde at bruge penge på. Og jeg har også undret mig over, at der i
forslaget ikke står, hvor meget koblingsprocenten skal hæves. Altså,
I Sverige er den 100 procent. Er det det, forslagsstillerne gerne vil
hen til? I givet fald koster det 1,9 mia. kr. Så længe siden er det
heller ikke, at i hvert fald et par af de blå partier sad i regering, og
jeg tænker, at det et eller andet sted jo kunne være meget interessant
at høre, hvor de penge skal komme fra. For 1,8 mia. kr. årligt er
trods alt en sjat penge, men jeg ved det jo ikke, for det fremgår ikke
af forslaget, hvilket også måske gør det en lille smule letbenet, altså
om det er 100 pct., vi skal op på.
Jeg vil alt i alt sige, at vi fra regeringens side vil en anden vej.
Vi vil rigtig gerne have fri- og privatskoler, der påtager sig et socialt
ansvar og sikrer en bred elevsammensætning på deres skoler. Vi vil
rigtig gerne have, at man har skoler som det bankende hjerte i lo‐
kalsamfundene rundtomkring, hvor der er blevet lukket folkeskoler.
Og så mener vi, at der er et problem med den elevsammensætning,
der er særlig omkring storbyerne. Særlig omkring storbyerne er der
simpelt hen en skævhed, og den duer ikke. Det betyder, at børnene
mister noget dannelse, som jeg mener man som barn har ret til at få
del i. Det er, hvad enten man så er på den ene eller den anden af den
type skoler, jeg omtalte. Så jeg mener, at det er rigtig ærgerligt for
vores storbyer, at opdelingen i vores skolevæsen er blevet så skarp,
som den er. Og det mener jeg er et af de alvorlige problemer, vi skal
tage hånd om og få gjort noget ved. Tak for ordet.
Kl. 15:49

Tredje næstformand (Rasmus Helveg Petersen):
Tak til ministeren. Det gav anledning til et par korte bemærkninger.
Den første er fra fru Mette Thiesen. Værsgo.
Kl. 15:49

Mette Thiesen (NB):
Tusind tak. Nu nævner ministeren ideologi, og man kan jo måske
anføre, at ministeren og regeringen selv fører et ideologisk korstog
imod private: generelt daginstitutioner, skoler osv. Det, jeg egentlig
godt kunne tænke mig at spørge til, når vi taler om det her, er det
her, ministeren nævner med en fælles skole. Vi er jo sådan set fuld‐
stændig enige: I Nye Borgerlige ønsker vi det heller ikke. Vi ønsker
ikke, at skoler, der er baseret på islamiske værdier, skal have statsligt
tilskud, overhovedet. Selvfølgelig skal de ikke det. Men vi anerken‐
der bestemt, og jeg synes faktisk, det er prisværdigt, at der er friog privatskoler rundtomkring i Danmark, som bare leverer et rigtig
godt stykke arbejde, som folk vælger til. Så kunne ministeren ikke
overveje, fordi politikerne herinde igennem årtier simpelt hen har

Tredje næstformand (Rasmus Helveg Petersen):
Tak. Ministeren, værsgo.
Kl. 15:50

Børne- og undervisningsministeren (Pernille Rosenkrantz-Theil):
Nu er jeg lidt usikker på, hvad det er, der menes med det der med
det ideologiske. Altså, mig bekendt er det sådan, at ordføreren har
undervist på en folkeskole, mens jeg har været på en privatskole.
Men altså, sådan kan sammenhænge selvfølgelig alligevel være lidt
omvendte, ikke?
Jeg vil sige det sådan, at hvis Nye Borgerlige har et problem
med, at de muslimske friskoler får flere penge, er det da mærkeligt,
at man har stillet et forslag, som vi sidder og behandler lige nu her i
Folketingssalen, og som ellers vil have præcis den konsekvens. For
det er jo præcis det, der vil være konsekvensen af det her. Der er så
også en række andre skoler, der vil få andel i pengene, men stemte et
flertal i Folketinget for det, der ligger her, så er det da præcis det, der
vil ske.
Kl. 15:50

Tredje næstformand (Rasmus Helveg Petersen):
Værsgo.
Kl. 15:50

Mette Thiesen (NB):
Det er selvfølgelig klart, som det også er meget tydeligt, og det ved
ministeren sådan set også godt – det har vi stillet forslag om før;
det blev desværre stemt ned – at vi ikke ønsker, at skoler baseret på
islamiske værdier skal modtage offentligt tilskud, slet ikke. Det er
sådan set ret åbent. Det er ikke noget, vi putter med. Det er noget,
vi er ret stolte af, for det er galimatias, at det overhovedet foregår.
Men jeg kunne godt tænke mig at spørge ministeren helt konkret, for
nu siger ministeren det her med at bruge offentlige midler: Anerken‐
der ministeren ikke, at de her offentlige midler er danskernes egne
penge?
Kl. 15:51

Tredje næstformand (Rasmus Helveg Petersen):
Ministeren.
Kl. 15:51

Børne- og undervisningsministeren (Pernille Rosenkrantz-Theil):
Bestemt da, men jeg har det som udgangspunkt, og det sagde jeg
også i min tale, at jeg synes, det er en god idé at prioritere pengene
der, hvor der er behov for dem. Og et sted, hvor man har øget sit
overskud med 100 pct. på få år, tænker jeg der måske er andre steder
der har et større behov end.
Så vil jeg bare sige, at jeg egentlig ikke undrer mig over, at
Dansk Folkeparti ikke er medforslagsstillere – ikke at jeg sådan skal
blande mig detaljeret i forholdet mellem Nye Borgerlige og Dansk
Folkeparti. Altså, det kan da godt være, at Nye Borgerlige har stillet
et andet forslag, som skulle gøre et eller andet, men det er jo blevet
stemt ned. Så det konkrete, direkte udkom af det forslag, der er stillet
her, er jo, at de bemeldte muslimske friskoler vil få utrolig mange
flere penge. Jeg kan godt forstå, der er den nuanceforskel mellem
Dansk Folkeparti og Nye Borgerlige på det her spørgsmål.

Mandag den 26. april 2021 (B 203)

Kl. 15:52

Tredje næstformand (Rasmus Helveg Petersen):
Næste korte bemærkning er til hr. Henrik Dahl. Værsgo.
Kl. 15:52

Henrik Dahl (LA):
Tak for det. Jeg hører ikke til dem, som peger fingre ad de to
S-formænd, der har valgt et privat skoletilbud til deres børn, eller
peger fingre ad SF's nuværende formand, som også har valgt et
privat skoletilbud, for jeg tror nemlig, at de har gjort det af samme
grund, som andre forældre har, nemlig at det er et valg, man træffer,
fordi det er bedst for ens barn. Man kender sit barn bedre, end nogen
andre gør, og vælger det, der er bedst for barnet.
Derfor er mit spørgsmål: Er det rimeligt, når man ser på den per‐
sonkreds, der vælger private skoletilbud, at man skal stille et barn til
rådighed for Socialdemokratiets skoleideologi? For skoleideologien
er jo, at vi skal have de her blandede skoler osv., men når end ikke
partiformænd i røde partier vil stille børn til rådighed for ideologien,
kan man så kræve det af almindelige forældre?
Kl. 15:53

Tredje næstformand (Rasmus Helveg Petersen):
Tak. Ministeren.
Kl. 15:53

Børne- og undervisningsministeren (Pernille Rosenkrantz-Theil):
Jeg er lidt usikker på, hvad det er for et krav, hr. Henrik Dahl henvi‐
ser til. Altså, mig bekendt er der ikke et eneste parti i Folketinget,
der har fremsat forslag om, at der skulle være krav om, at nogle børn
gik på nogle bestemte skoler. Så det bliver jeg nok nødt til at få
opklaret, hvis jeg skal kunne svare på spørgsmålet.
Jeg har totalt respekt for, at folk vælger de skoler til deres børn,
som de har lyst til, og jeg har i øvrigt selv arbejdet på en privatskole.
Men altså, der kan selvfølgelig være et forslag, jeg ikke har opdaget,
omkring krav om bestemte skoler. Men det må hr. Henrik Dahl så
lige afklare for mig.
Kl. 15:53

Tredje næstformand (Rasmus Helveg Petersen):
Værsgo.
Kl. 15:53

Henrik Dahl (LA):
Jeg synes, der ligger et moralsk krav til forældrene bygget ind i den
tale, som undervisningsministeren lige har holdt. Men det er ikke
det, jeg vil fortsætte med.
Der må også være en præcis retorik, i forhold til hvordan vi taler
om friskoler og private skoler. Det er jo i virkeligheden udtryk for,
at pengene følger barnet minus 24 pct., for det er jo sådan, koblings‐
procenten er skruet sammen. Det her overskud er jo opsparing for de
fleste skoler, fordi de skal have tilbygninger eller lave forbedringer
eller lignende. Er det ikke mere rimeligt at tale om det på den måde i
stedet for at insinuere, at de akkumulerer penge sådan uden grund?
Kl. 15:54

Tredje næstformand (Rasmus Helveg Petersen):
Tak. Ministeren.

47

for at få et overskud, der vokser med 100 pct. på få år, og så tænker
man: Lige dér er der brug for flere penge. Altså, i en eller anden
sådan balanceret hensyntagen til, at der er forskellige ting, der skal
gå op i en højere enhed, og at der kan være flere, der har et behov,
så synes jeg måske bare, det er en mærkelig prioritering, når man
normalt er så karrig med offentlige midler, som tilfældet er.
Kl. 15:55

Tredje næstformand (Rasmus Helveg Petersen):
Tak til ministeren. Der er ikke flere korte bemærkninger. Den næste
ordfører er hr. Jens Joel fra Socialdemokraterne, som gerne må kom‐
me op på talerstolen. Værsgo.
Kl. 15:55

(Ordfører)
Jens Joel (S):
Tak for det, formand. Det her beslutningsforslag går jo ud på at hæve
koblingsprocenten for fri- og privatskoler. Det er jo også rigtigt nok,
som det allerede har været sagt i debatten, at det faktisk er sket over
de senere år, nemlig fra 71 pct. i 2015 til 76 pct. i dag. Vi har ikke
nogen ambitioner om at ændre på den samlede koblingsprocent, men
vi vil faktisk gerne diskutere, om man bruger pengene til fri- og
privatskoler rigtigt. Vi konstaterer, at der er mange i fri- og privat‐
skolesektoren, som siger, at der i højere grad er brug for at skrue
det sådan sammen, at man faktisk belønner de fri- og privatskoler,
der enten løfter en særlig opgave, fordi de er landområdets, dvs. den
lokale bys bankende hjerte og skole, eller fordi de faktisk tager et
særligt socialt ansvar ved at tage nogle elever ind, som har særlige
behov
Det vil vi gerne diskutere, og derfor har vi også i det forståel‐
sespapir, som ligger til grund for regeringsdannelsen, skrevet, at vi
gerne vil diskutere sammensætningen, kan man sige, altså hvordan
de her penge fordeles, sådan at man giver en større grad af belønning
til de fri- eller privatskoler, der tager et større socialt ansvar. Det er
jo i virkeligheden en del af den diskussion, vi har haft et par gange i
dag, nemlig at vi ønsker, at skolerne afspejler det samfund, de er en
del af, og at vi ønsker en blandet sammensætning, og at vi i øvrigt
synes, det er bekymrende, hvis – og det er jo et »hvis«, for det er
ikke alle steder, det sker – tilvalget af en fri- eller privatskole er et
fravalg af nogle bestemte grupper af elever eller forældre, som man
ikke ønsker at dele skole med.
Hvis tilvalget af en friskole derimod er udtryk for, at man ønsker
en særlig pædagogik, et særligt fokus på et eller andet, eller hvis det
er den nærmeste skole, fordi den lokale folkeskole er blevet lukket,
så kan det være en gevinst. Derfor skylder vi fri- og privatskolerne at
tage en nuanceret debat om, hvad det er for en opgave, de hver især
løser. Derfor vil vi gerne diskutere, om man kan belønne dem, der
tager et ansvar, men vi støtter ikke forslaget om at sætte koblingspro‐
centen op. Det overordnede niveau har vi ikke nogen intention om
at ændre på, og på den baggrund støtter vi ikke beslutningsforslaget
her.
Kl. 15:57

Tredje næstformand (Rasmus Helveg Petersen):
Tak til ordføreren. Der er en kort bemærkning fra fru Mette Thiesen.
Værsgo.
Kl. 15:58

Kl. 15:54

Børne- og undervisningsministeren (Pernille Rosenkrantz-Theil):
Jeg synes jo, man skal kalde det det, det er, og det hedder regnskabs‐
teknisk et overskud. Nu plejer Liberal Alliance jo at være enormt
karrige med offentlige midler – altså, faktisk har man jo skåret 2 pct.
hen over skolesektoren år efter år, og så undrer det mig bare, at man
så kigger på et sted i uddannelsessektoren, hvor man har mulighed

Mette Thiesen (NB):
Tak. Det, ordføreren siger, er, at skoler, der gør det godt, skal straf‐
fes, fordi de bliver valgt til, og fordi politikerne inde på Christians‐
borg har lavet så mange regler, at det er rigtig svært at lave en god
folkeskole, skal man straffe de forældre, der så vælger en privatsko‐
le. Det er simpelt hen kun en socialistisk logik, der kan tilskrives

48

Mandag den 26. april 2021 (B 203)

noget sådan, altså en politik, der simpelt hen er så god, at den kun
kan indføres med tvang. Det er kort sagt det, ordføreren siger.
Det, jeg egentlig vil spørge ordføreren om, er noget andet. Social‐
demokratiet fremlagde inden valget den her 10-årsplan, som vi også
tidligere har drøftet i forbindelse med de her 30 pct. osv., og der ind‐
går jo også fri- og privatskoler. Jeg vil bare gerne, om ordføreren kan
bekræfte, at det også fremgår af den her plan, at fri- og privatskoler
mister et statsligt tilskud, hvis de ikke accepterer den kommunale
anvisningsret.
Kl. 15:59

Tredje næstformand (Rasmus Helveg Petersen):
Tak, ordføreren.
Kl. 15:59

Jens Joel (S):
Vi har ikke aktuelt lagt os fast på, hvordan vi gør det, men vi vil
gerne for den store gruppe af fri- og privatskolers vedkommende
tilskynde til og belønne dem, der faktisk tager et særligt ansvar og
tager den opgave på sig. Det hører vi sådan set også rigtig mange
skoleledere på privat- og friskoler efterlyse, fordi de føler, at de
egentlig gerne vil optage nogle af de her elever, men at de økonomi‐
ske rammer gør det vanskeligt.
Så er det jo også rigtigt – og det har vi haft oppe i andre sammen‐
hænge – at vi også ønsker at sikre, at vi ikke har fri- og privatskoler
med så skæv en elevsammensætning som den, der er på nogle mus‐
limske friskoler. Der har vi jo også diskuteret med Nye Borgerlige
og andre, hvordan vi kan lave en model, så vi sikrer, at det ikke kan
blive så skævt, som det opleves på nogle fri- og privatskoler.
Men for den store gruppe af fri- og privatskoler handler det sådan
set om at sikre, at man bliver belønnet for at gøre nogle af de ting,
som rigtig mange af skolerne gerne vil, men som der lige nu ikke er
økonomi i, og som vi i øvrigt har brug for som samfund, hvis vi skal
sikre en blandet elevsammensætning.
Kl. 16:00

Tredje næstformand (Rasmus Helveg Petersen):
Værsgo til endnu en kommentar.
Kl. 16:00

Mette Thiesen (NB):
Det er jo en meget, meget lang debat, som vi slet ikke har tid til
at tage på 30 sekunder, for hele præmissen er sådan set skæv. Vi er
fuldstændig enige om, at der slet ikke skal være tilskud til skoler, der
er baseret på islamiske værdier. Lad os da endelig få det indført –
hellere før end senere. Det er jo helt vanvittigt, at man giver penge
til det.
Men det handler jo grundliggende også om at respektere det frie
skolevalg. Det handler om, at pengene skal følge det enkelte barn,
og i Nye Borgerlige ønsker vi helt konkret, at pengene skal følge
det enkelte barn en til en. Man skal selvfølgelig kunne vælge den
skole, man bedst ser sig selv i. Jeg synes, det kunne være en mere
interessant debat at tale om, hvordan vi sikrer folkeskolen, og der
synes jeg, vi skal kigge på, hvor meget politikerne gennem de sidste
mange årtier har blandet sig i, hvordan man driver folkeskole.
Kl. 16:00

Tredje næstformand (Rasmus Helveg Petersen):
Tak, ordføreren.
Kl. 16:00

Jens Joel (S):
Vi vil gerne diskutere, hvordan man sikrer en bedre folkeskole. Vi
sidder jo også konkret og diskuterer, hvordan man kan få større flek‐
sibilitet i folkeskolen. Så noterer jeg bare, hvilket jo ikke fremgår

af beslutningsforslaget, at Nye Borgerliges forslag åbenbart er en
koblingsprocent på 100 og altså med en prislabel på 1,8 mia. kr. om
året, som der så ikke er angivet finansiering af.
Kl. 16:01

Tredje næstformand (Rasmus Helveg Petersen):
Tak til den socialdemokratiske ordfører. Der er ikke flere korte
bemærkninger. Den næste ordfører er hr. Kenneth Mikkelsen fra
Venstre, som gerne må holde sig klar. Værsgo.
Kl. 16:01

(Ordfører)
Kenneth Mikkelsen (V):
Tak. Beslutningsforslaget her handler, som det er blevet nævnt nogle
gange, jo om at hæve koblingsprocenten for fri- og privatskoler. Der
er ingen tvivl om, at Danmark har en helt unik tradition for frie sko‐
ler, hvor forældrene har friheden til at kunne vælge lige præcis den
skole, der passer til deres barns ønsker og behov, og den tradition
skal vi naturligvis værne om.
Der er nok heller ikke nogen, der er i tvivl om, at vi i Venstre
er optaget af det frie skolevalg. Det er vigtigt at sikre, at alle har
ret til selv at vælge et skoletilbud. Alle børn er unikke, de har deres
helt egen historie, og derfor er der også mange forskellige grunde
til at vælge en fri- eller en privatskole til sine børn. Det kan være
et tilvalg af en helt særlig type undervisning, eller det kan være et
pædagogisk valg. Nogle gange handler det om, at en friskole i næ‐
rområdet grundlæggende er blevet den lokale skole, som man bakker
op om som en del af det lokale fællesskab, og det er egentlig ikke for
Venstre afgørende, hvorfor man har truffet det skolevalg, som man
har. I Venstre mener vi, at alle skal have ret til et frit skolevalg. Friog privatskolerne er den dag i dag et bærende element i det danske
uddannelsessystem. Særlig i de mindre landsbyer, hvor den lokale
folkeskole for længst er lukket, er de afgørende for, at familierne i
lokalområdet kan få en hverdag til at hænge sammen, men de er også
en motor for både kulturel og økonomisk vækst i de egne af landet.
I Venstre har vi i flere omgange stået i spidsen for at styrke de
frie skoler. Venstre har hævet koblingsprocenten til 76 pct. i 2018,
så forældrene har endnu bedre muligheder for at vælge lige nøjagtig
den skole, som passer til lige nøjagtig deres børn. Desværre har
Socialdemokratiet gang på gang sået tvivl om fri- og privatskolernes
økonomi. Senest foreslog regeringen i forbindelse med finanslovs‐
forslaget for 2020 at sænke koblingsprocenten fra de nuværende
76 pct. til 71 pct. for private friskoler. Det forslag blev heldigvis
taget af bordet igen, bl.a. som følge af et stort pres fra Venstre,
som jo i mange år har kæmpet for friskolernes vilkår og bekæmpet
Socialdemokraternes ønsker om massive besparelser.
Derfor vil jeg med dagens forslag sige, at Venstre har stor sympa‐
ti for forslaget, men når vi så alligevel er en smule skeptiske over
for forslaget, skyldes det jo bl.a., at forslaget er en smule ukonkret.
Hvad er det for en procentsats vi taler om? Hvordan er det, forslaget
skal finansieres? Derudover ønsker Venstre faktisk også – og det
ønsker vi sammen med sektoren – ro omkring koblingsprocenten.
Venstre ønsker ro og stabilitet omkring den økonomiske situation
for de frie grundskoler. En koblingsprocent på 76 betyder, at helt al‐
mindelige mennesker kan vælge en friskole, uden at egenbetalingen
bliver alt for stor. Vi ved, at der er et flertal i Folketinget for gode
og stabile rammer for de frie skoler i Danmark. Så Venstre foreslår,
at udvalget skriver en beretning, hvor vi samler det her flertal og
præciserer flertallets holdning for de frie skoler. Og med de ord vil
jeg sige, at vi i Venstre ser frem til den fortsatte behandling og debat
omkring det fremsatte forslag.

Mandag den 26. april 2021 (B 203)

Kl. 16:05

Tredje næstformand (Rasmus Helveg Petersen):
Tak til Venstres ordfører. Der er en kort bemærkning fra fru Mette
Thiesen. Værsgo.
Kl. 16:05

Mette Thiesen (NB):
Tusind tak. Jeg kan forstå, at det er ordførerens første tale på taler‐
stolen, og tillykke med det. Jeg vil egentlig bare spørge ordføreren
sådan helt konkret: Går Venstre ind for, at man skal hæve koblings‐
procenten – ja eller nej?
Kl. 16:05

Tredje næstformand (Rasmus Helveg Petersen):
Værsgo.
Kl. 16:05

Kenneth Mikkelsen (V):
Tak, og tak for lykønskningen. Venstre forholder sig til det forslag,
der her er fremsat, og det bedste, jeg jo næsten kan gøre, er at stille
spørgsmålet videre til ordføreren: Hvad er det egentlig for nogle
betingelser vi skal drøfte ud fra? Det deltager vi meget gerne i, men
vi har ikke lagt os fast på en procentsats.
Kl. 16:06

Tredje næstformand (Rasmus Helveg Petersen):
Værsgo.
Kl. 16:06

Mette Thiesen (NB):
Beslutningsforslaget går helt konkret ud på, at Folketinget pålægger
regeringen inden udgangen af 2021 at fremsætte et lovforslag om
at hæve koblingsprocenten for fri- og privatskoler. Så jeg synes
egentlig, det er meget enkelt at spørge Venstre, om Venstre går ind
for at hæve koblingsprocenten, ja eller nej?
Kl. 16:06

Tredje næstformand (Rasmus Helveg Petersen):
Værsgo til ordføreren.

49

friskolerne samlet set har fået som tilskud fra staten. Jeg hører ikke
noget ønske fra privat- og friskoleforeningerne om, at de vil have et
højere tilskud – de synes egentlig, at niveauet er godt, som det er
– og så er der jo også det at sige til det, som ministeren også har
henvist til, at muslimske friskoler også vil blive styrket med dette
forslag. Så kan man jo komme og sige, at man er imod muslimske
friskoler, men fakta er, at de, hvis vi hæver koblingsprocenten, så vil
få flere midler, og vi ønsker ikke at give dem flere midler, end de har
i forvejen.
Jeg kan så også undre mig lidt over, hvorfor udpræget liberalt
indstillede partier vil øge den statslige støtte til noget, der er privat.
Altså, vi støtter, at den ligger på de her 75-76 pct., fordi friskolerne
og privatskolerne er et glimrende supplement til folkeskolen, og vi
er egentlig lidt ligeglade med, om der er 5 eller 10 eller 15 eller 30
pct. af eleverne, der går i friskoler i en kommune, for det går ikke
ud over sammenhængskraften. I de områder, hvor der er op mod
30-35 pct. elever, der går på en friskole, fungerer Danmark stadig
væk. Men vi er altså imod at hæve koblingsprocenten, når det ikke
engang er et ønske fra sektoren selv, og når forslaget så ovenikøbet
er så løst skrevet, at man ikke engang kan fortælle, hvad det skulle
være. Liberal Alliance gik tidligere ind for 80 pct., og det var da til
at forholde sig til. Vi syntes, det var for højt, men det var da til at
forholde sig til.
Så ordførerne bag beslutningsforslaget skylder os egentlig at
fortælle, hvor højt de vil hæve den koblingsprocent, og hvor de
vil finde finansieringen, og der har – synes jeg – nok især Nye
Borgerlige et problem. Jeg ved jo, at man vil spare 110 mia. kr. på
statsbudgettet. Her vil man så hæve de penge. Når vi så har fjernet
de 110 mia. kr. fra statsbudgettet og skal finde nogle ekstra penge
til de her friskoler, hvor skal de så komme fra? Det mangler jeg
simpelt hen et svar på. Nye Borgerlige fik ros tidligere i dag fra
Dansk Folkeparti. Det får de så ikke her i forbindelse med dette. Tak.
Kl. 16:10

Tredje næstformand (Rasmus Helveg Petersen):
Tak til ordføreren. Der er en kort bemærkning fra fru Mette Thiesen.
Værsgo.
Kl. 16:10

Kl. 16:06

Kenneth Mikkelsen (V):
For at Venstre kan fortsætte den debat, vil vi rigtig gerne have en
debat omkring: Er det 76,5 pct., er det 82,5 pct., eller er det 110 pct.?
Kl. 16:06

Tredje næstformand (Rasmus Helveg Petersen):
Tak til Venstres ordfører. Der er ikke flere korte bemærkninger. Den
næste ordfører, der bedes holde sig klar, er hr. Alex Ahrendtsen fra
Dansk Folkeparti. Værsgo.
Kl. 16:06

(Ordfører)
Alex Ahrendtsen (DF):
Tak, formand. Dansk Folkeparti er varm tilhænger af fri- og privat‐
skoler. Det har vi været igennem hele vores politiske historie, og det
er vi fortsat. Vi er ikke med i dette beslutningsforslag, og vi kan hel‐
ler ikke støtte det, og jeg synes egentlig, det er skrevet overraskende
hurtigt og løst. Man vil hæve det, men til hvad? Er det til 76,01 pct.?
Er det til 99,9 pct.? Det fremgår ikke rigtig.
Man fortæller heller ikke, hvordan man vil finansiere en eventuel
hævelse af koblingsprocenten. Den er i dag på 76 pct. Vi synes, det
er et fint niveau, og vi har jo, mens Dansk Folkeparti havde lidt stør‐
re indflydelse end i dag, sammen med de borgerlige partier hævet
koblingsprocenten fra 71 pct. til 76 pct., og det er 350 mio. kr., som

Mette Thiesen (NB):
Nej, det er også fint – ordføreren var så sød at sige tidligere, at
Nye Borgerlige jo havde ret, når vi angreb Dansk Folkeparti for,
at de ikke længere havde en borgerlig økonomisk politik, og at det
jo så var gået lidt ned ad bakke siden 1997. Det er rigtig fint at
få ros for det, og det hænger jo sådan set også sammen med det,
som vi står og snakker om her, for det handler om, at man skal lade
pengene følge det enkelte barn; det handler jo ikke om, at staten skal
støtte, for de penge, der er i staten, er danskernes penge – det er jo
danskernes egne penge. Så det her handler om, altså når man hæver
koblingsprocenten, at pengene skal følge det enkelte barn, og at folk
skal have mulighed for at vælge lige præcis den skole, de ønsker, og
at man i højere grad skal ligestille skolerne.
Men jeg kunne godt tænke mig at spørge Dansk Folkeparti, om
Dansk Folkeparti ønsker at hæve koblingsprocenten, eller om de
sådan set mener, at staten er bedre til at forvalte de her penge.
Kl. 16:11

Tredje næstformand (Rasmus Helveg Petersen):
Tak. Ordføreren.
Kl. 16:11

Alex Ahrendtsen (DF):
Jamen det har jeg jo svaret på i min tale. Vi ønsker ikke at hæve den.
Vi synes, at 76 pct. er fint.

50

Mandag den 26. april 2021 (B 203)

Med hensyn til at pengene skal følge barnet, vil jeg sige, at det
jo er sådan i dag, at det er staten, der, efter at inddrive skatterne, så
fordeler de her penge til fri- og privatskoler. Og så må jeg jo bare
spørge Nye Borgerlige: Hvor vil man finde de penge, når man 1)
vil skære 110 mia. kr., og 2) når man ikke har villet finansiere det
her? Altså, kære venner, det er ikke særlig borgerligt ikke at ville
finansiere sine ting.
Kl. 16:12

Tredje næstformand (Rasmus Helveg Petersen):
Tak. »Kære venner« er også direkte tiltale.
Spørgeren.
Kl. 16:12

Mette Thiesen (NB):
Vi finansierer altid meget gerne. Jeg tror, at Dansk Folkeparti fik
en rigtig god lektion i, hvor der kan spares i det offentlige, da vi
behandlede vores forslag om velstandsloven forleden dag – det var
sådan set også det, ordføreren tidligere roste Nye Borgerlige for, og
tak for det.
Men jeg vil egentlig bare sige, at selvfølgelig er der steder, man
kan spare i det offentlige, men det her handler jo om at lade dansker‐
ne beholde flere af deres egne penge – at politikerne skal bestemme
langt mindre og danskerne skal bestemme meget mere selv, også
over flere af deres egne penge. Kan Dansk Folkeparti støtte det?
Kl. 16:13

Tredje næstformand (Rasmus Helveg Petersen):
Ordføreren, værsgo.
Kl. 16:13

Alex Ahrendtsen (DF):
Jamen prøv at høre: Det er jo meget simpelt; staten inddriver skatter,
og de skatter bliver så fordelt; nogle af de skattepenge går til frisk‐
olerne; for at man kan gøre det, bliver der nødt til at være penge, og
når man vil fjerne 110 mia. kr., bliver det godt nok svært at finde
penge til friskoler. Det er derfor, jeg synes, det er useriøst. Og det er
ikke finansieret; man fortæller ikke engang, hvad koblingsprocenten
skal være. Er det 100 mio. kr. eller 300 mio. kr. eller 500 mio. kr.
ekstra, man vil bruge? Altså, det går simpelt hen ikke.
Kl. 16:13

Tredje næstformand (Rasmus Helveg Petersen):
Tak til Dansk Folkepartis ordfører. Der er ikke flere korte bemærk‐
ninger. Den næste ordfører er hr. Jacob Mark fra SF. Værsgo.
Kl. 16:13

(Ordfører)
Jacob Mark (SF):
Tak. Jeg ville ikke rigtig ulejlige mig med at tage forslaget med
herop, for man bliver ikke meget klogere af det. Det er noget med,
at koblingsprocenten skal hæves, men der står ikke i forslaget med
hvor meget, og der står heller ikke, hvordan det skal finansieres. Det
kan være, som det også blev sagt meget klogt af Venstres ordfører,
alt mellem at hæve det til 76,5 pct. til 82,5 pct. eller til 100 pct., og
det vil så koste alt mellem 0,5 mio. kr. og 1,8 mia. kr., og det skal
vi så forholde os til. Men så vil jeg måske bare fortælle lidt om SF's
friskole- og privatskolepolitik i stedet og sige, at vi stemmer nej til
det her lidt luftige forslag.
Vi mener, at det er rigtig godt, at der er friskoler og privatskoler
i Danmark. Vi mener, at det er rigtig godt, at der er et pædagogisk
alternativ til statsskolen eller til folkeskolen. Folkeskolen skal jo
være for alle, og det skal være der, hvor man bryder den negative
sociale arv og man mødes på tværs, og så skal aktive forældre, akti‐
ve forældregrupper og mennesker med andre pædagogiske visioner

have lov til at oprette alternative skoler, hvor de kan drive skole på
andre måder. De kan lave flere nationale test og flere karakterer, hvis
de mener, at det er det rigtige for deres børn, eller de kan lave testfrie
skoler, som vi har mange af i Danmark, og som har en helt anden
pædagogik. De kan sørge for at lave fede skoletilbud på landet, og
de kan lave dem inde i storbyen.
Jeg er helt vild med de skoletilbud, vi har i Danmark, hvor man
både har friskoler og privatskoler, og hvor man har folkeskoler, og
så kunne jeg egentlig godt tænke mig et forsøg med selvejende
skoler, hvor man fik 100 pct. i tilskud, men hvor man ikke måtte
tage brugerbetaling eller vælge og vrage mellem børn. Det synes jeg
kunne være spændende at arbejde med, og det har man jo også på
dagtilbudsområdet. Men det er måske en anden snak. Det er bare for
at sige, at jeg synes, det er godt med friskoler og privatskoler. Jeg
vil egentlig også gerne skabe noget stabilitet om dem, og derfor har
SF's forslag allerede før valget været, at man får lavet en reform af
fri- og privatskolernes økonomi, så man sikrer, at man belønner de
skoler, der tager et socialt ansvar, og det har friskolerne faktisk selv
været ude at bakke op om, og at når vi er færdige med den reform,
som ikke skal tage penge ud af friskolerne og privatskolerne, men
skal sikre en større omfordeling – det vil også betyde, at friskolerne
på landet vil få mere – låser man økonomien fast og laver en bred
aftale, der sikrer friskolerne og privatskolerne ro. Det er egentlig det,
jeg hører er det største ønske derude, nemlig ro.
Men havde jeg flere penge, havde jeg det der beløb, som er lidt
uklart, fra forslaget, hvad end det er 0,5 mio. kr. eller 1,8 mia. kr.,
var de ikke gået til at hæve koblingsprocenten, for koblingsprocen‐
ten er nu, bl.a. takket være Liberal Alliance, blevet hævet i stort
set samtlige finanslove, tror jeg, under den tidligere regering – og
tillykke til Liberal Alliance med at få gennemført politik. Vi har i
den her valgperiode prioriteret noget andet, nemlig at sætte 1 mia.
kr. af om året til folkeskolen, når det er fuldt indfaset, og hvis jeg
havde flere penge, der skulle gå til skoleområdet, var det ikke gået til
at hæve koblingsprocenten; så var det gået til den danske folkeskole.
Tak.
Kl. 16:17

Tredje næstformand (Rasmus Helveg Petersen):
Tak til SF's ordfører. Der er ikke nogen korte bemærkninger. Den
næste ordfører er fru Marianne Jelved fra Radikale Venstre. Værsgo.
Kl. 16:17

(Ordfører)
Marianne Jelved (RV):
Tak. Radikale Venstre siger nej tak til tilbuddet i det her beslutnings‐
forslag nr. 203. Der har været flere kritiske bemærkninger, som jeg
er enig i, så jeg skal ikke repetere dem. Men jeg tror, at alle ved,
at Det Radikale Venstre traditionen tro er meget stærk tilhænger
af, at man har valgfriheden mellem fri- og privatskoler og folkesko‐
len, og det vil vi selvfølgelig holde fast i. Vi er også glade for, at
koblingsprocenten er landet på 76 pct., og vi definerer den på den
måde, at det er 75 pct. til den egentlige koblingsprocent og 1 pct.
til specialundervisning på de skoler, der har brug for det. Og vi har
ikke på nogen som helst måde til hensigt at øge den koblingsprocent.
Men vi ser gerne, at koblingsprocenten principielt og reelt afspejler
de udgifter, som der er på eleverne i folkeskolerne, og der minder vi
bare lige regeringen om, at der er en lærermilliard, der på en eller
anden måde skal regnes ind i den ligning.
Jeg tror, det i dag er ca. 18 pct. af eleverne i Danmark, som
går i en fri eller privat skole. Det er en relativt høj stigning, og
jeg ærgrer mig over, at jeg ikke har tjekket efter. Men det var
kommunalreformen, der satte gang i en stigning på de private og
frie skoler, og det gjorde den, fordi kommunerne blev større og der
faktisk var mange, eller en del, kommuner, hvor borgmesteren greb
muligheden for at spare nogle penge og lukke nogle skoler. Der

Mandag den 26. april 2021 (B 203)

var en kommune oppe i det nordjyske, som lukkede 12 folkeskoler,
og så kom der 8 friskoler bagefter, og der opdagede borgmesteren
jo med stor glæde, at der egentlig var en rimelig god forsyning af
skoler i den kommune, som han selv var borgmester i, og hvor han
havde sparet en del folkeskoler væk. Så det var en overraskelse, som
han ikke havde ventet, altså at skoleforsyningen var så stabil, som
den var.
Det giver os noget at tænke over, synes jeg, for det er jo ikke
meningen, heller ikke for Radikale Venstre, at folkeskolen skal over‐
hales af fri- og privatskoler. Derfor er vi nødt til at finde en balance,
og den skal jeg ikke gøre mig klog på her og nu, men jeg synes,
at det er rimeligt, at vi drøfter det. Det er ikke, fordi jeg tror, man
skal regulere det via koblingsprocenten; det ville være helt vildt.
Men man skal gøre det ud fra den betragtning, at man i kommunerne
tænker over, hvordan man vil forsyne sine borgere med relevante
uddannelsespladser for børn i folkeskolealderen, og dermed også,
hvordan man servicerer folkeskolen, så den bliver konkurrencedyg‐
tig med fri- og privatskolerne.
Med de ord vil vi sige nej tak til forslaget her. Vi mener, at det
er alt for spinkelt. Det er meget svært at læse, hvilken politik man
egentlig skal anlægge, bortset fra at man skal have flere penge, og
det synes vi ikke er et særlig kvalificeret bidrag til en debat omkring
forholdet mellem folkeskolerne og fri- og privatskolerne.
Kl. 16:20

Tredje næstformand (Rasmus Helveg Petersen):
Tak til ordføreren. Der er en kort bemærkning fra hr. Henrik Dahl.
(Henrik Dahl (LA): Det er en fejl, beklager). Der er ikke nogen korte
bemærkninger. Vi siger tak til ordføreren. Den næste ordfører er hr.
Jakob Sølvhøj fra Enhedslisten. Værsgo.
Kl. 16:21

(Ordfører)
Jakob Sølvhøj (EL):
Det er jo ikke længe siden, vi sidst havde fornøjelsen af at diskutere
koblingsprocenten her i salen, og som jeg lytter til indlæggene,
kan man sige, at der nok heller ikke er den store bevægelse i den
sag. Jeg tror, at jeg dengang for et års tid siden, da vi diskuterede
det, sagde, at jeg syntes, det var lidt ærgerligt, at spørgsmålet om
koblingsprocenten blev ved med at være sådan en politisk slagmark.
Jeg tror faktisk ikke, at de ude i friskoleverdenen sætter særlig stor
pris på, at man bliver ved med at hvirvle støv op i den her sag. Så
hvis hensigten med forslaget er at give en håndsrækning til de frie
skoler, tror jeg egentlig ikke, at forslagsstillerne har været så heldige
med det.
Jeg skal for en ordens skyld sige, at vi er bekymrede over den
vækst, der har været i antallet af de frie skoler, som er sket på
bekostning af folkeskolen. Det er der ingen grund til at lægge skjul
på. Vi er bekymret for, når vi ser på tallene, at vi i mange kommuner
får undergravet grundlaget for folkeskolens bredde. Men det ændrer
ikke det fjerneste ved, at vi anerkender den store værdi, som vores
friskolesektor har. Vi anerkender det store værdifulde arbejde, som
laves ude i sektoren. Vi henviser som sædvanlig til, at vi har en lang
og stærk friskoletradition her i landet, og den har vi ingen som helst
intention om at rokke ved, selv om vi altså har den bekymring for
folkeskolen, som vi har.
Vi har forsøgt at værne om friskolernes økonomi også i en debat
med regeringen og senest i forbindelse med sidste års finanslovs‐
forhandlinger. Der er allerede blevet refereret til dem, så det er
jo almindelig kendt her. Vi har ikke noget ønske om at ramme
friskolernes økonomi, omvendt virker det meget besynderligt, at der,
som også flere ordførere været inde på, nu ligger et forslag, som
ovenikøbet er upræcist, om at hæve friskolernes økonomi, når der
faktisk ikke fra friskolesektoren selv har været et ønske om det, men

51

først og fremmest et ønske om at få fred for hele den her debat om
koblingsprocenten.
Vi har så – for ikke at være mere hellig end paven – en debat,
som vi gerne selv er med i, nemlig en debat om, om vi kan fordele
den samlede sum, som vi tildeler friskolerne, på en bedre måde,
sådan at de skoler, der løfter et socialt ansvar, måske kan få en større
del af de samlede midler. Men i forhold til den samlede økonomi, vi
tildeler friskolerne, synes jeg i grunden, det er ærgerligt, at vi skal
have diskussionen igen i dag. Som man kan høre, kan vi ikke støtte
forslaget.
Kl. 16:24

Tredje næstformand (Rasmus Helveg Petersen):
Tak. Der er en kort bemærkning fra fru Mette Thiesen. Værsgo.
Kl. 16:24

Mette Thiesen (NB):
Nej, og det kommer bestemt heller ikke bag på mig, vil jeg sige.
Jeg vil starte med at sige, at Enhedslisten jo stod uden for og stem‐
te imod den seneste folkeskolereform – og tak for det – men jeg
kunne bare godt tænke mig nu, hvor både Socialistisk Folkeparti og
Enhedslisten anfører det her med, at sektoren ikke skriger på det her,
at spørge: Skreg folkeskolesektoren på, at der nu skulle være mere
politikerindblanding og mere reform? Sådan husker jeg det i hvert
fald ikke.
Kl. 16:24

Tredje næstformand (Rasmus Helveg Petersen):
Ordføreren.
Kl. 16:24

Jakob Sølvhøj (EL):
Nej, det skreg i folkeskolen ikke på. Det er jo altid farligt at tro no‐
get om, hvad andre tænker, men det er egentlig mit indtryk – jeg har
mange kontakter i friskoleverdenen – at der der er en opfattelse af, at
der er en rimelighed i, at når vi har en fri- og privatskoleverden, så
er der en egenbetaling af en vis størrelse. Jeg oplever ikke, at nogen
siger noget andet i debatten. Jeg tror, at der er en bred anerkendelse
af det, at vi stiller det gratis folkeskoletilbud til rådighed, og at vil
man noget andet, så sikrer grundloven, at det er der mulighed for, og
så betaler man selv en vis andel af skoleudgiften. Jeg tror ikke, at det
er en holdning i sektoren, at det er urimeligt.
Kl. 16:25

Tredje næstformand (Rasmus Helveg Petersen):
Tak. Spørgeren.
Kl. 16:25

Mette Thiesen (NB):
Nu er det jo ikke politikerne, der stiller noget til rådighed; det er
danskerne, der betaler for skolerne, uanset om man vælger en folke‐
skole eller en fri- eller privatskole. De får så betalt det fulde beløb,
når de vælger en folkeskole, og de får så lidt mindre og må betale
lidt ekstra af egen lomme, når de vælger en fri- eller privatskole. Det
er jo det, der er forskellen, og det er sådan set derfor, at vi har været
med til at fremsætte det her forslag, altså fordi vi grundlæggende
synes, at vi godt må have nogle visioner.
Det handler ikke om, at der er nogen, der skal ringe til ordfører‐
ne; det handler om at have visioner for skoleområdet, og der har vi
en vision om, at pengene følger barnet en til en og man selv kan
vælge frit.
Kl. 16:26

Tredje næstformand (Rasmus Helveg Petersen):
Værsgo.

52

Mandag den 26. april 2021 (B 203)

Kl. 16:26

Jakob Sølvhøj (EL):
Det er jo rigtigt, at det er os som skatteydere, der finansierer både
folkeskolen og hovedparten af udgifterne til friskolen. Og derfor er
det jo også ærgerligt, at der er partier, der mener, at vi skal have
meget dramatiske nedskæringer i skattebetalingen; for det ville jo
i givet fald betyde – både på folkeskoleområdet og deraf afledt på
friskoleområdet – at der ville blive meget færre penge at gøre godt
med. Men der har vi en politisk uenighed.
Kl. 16:26

Tredje næstformand (Rasmus Helveg Petersen):
Tak til ordføreren. Der er ikke flere korte bemærkninger. Den næste
taler er fru Merete Scheelsbeck fra Konservative Folkeparti. Værsgo.
Kl. 16:27

(Ordfører)
Merete Scheelsbeck (KF):
Tak for det. Fri- og privatskoler udgør en vigtig og stolt del af det
danske uddannelsessystem, og derfor er jeg også glad for, at vi i
dag skal behandle det her beslutningsforslag, som vi i Det Konserva‐
tive Folkeparti har fremsat sammen med Nye Borgerlige og Liberal
Alliance. Vi ønsker med beslutningsforslaget at pålægge regeringen
at fremsætte et lovforslag om at hæve koblingsprocenten for fri- og
privatskoler.
For Det Konservative Folkeparti er det en topprioritet, at vi har
et reelt frit skolevalg i Danmark. Hvis forældre ønsker, at deres
børn skal gå på en fri- eller privatskole, skal de have lov til det, og
pengene skal i højere grad følge med barnet. Ud over at sikre et reelt
frit skolevalg vil en forøgelse af koblingsprocenten også bidrage til
at opretholde lokalsamfund i yderområderne i Danmark. En øget
koblingsprocent vil sikre, at landdistrikter kan bevare de fri- og
privatskoler, som er med til at skabe rammen for levende byer i hele
Danmark. Fri- og privatskolerne har en rigtig vigtig og uvurderlig
rolle i vores lokalsamfund, så vi mener også, at det er afgørende,
at der er en reel mulighed for at skabe et robust og bæredygtigt
økonomisk fundament under dem.
En friskoleelev koster staten tre fjerdedele af, hvad en folkeskole‐
elev koster, så vi mener sagtens, at vi kan tillade os at se på, om
der er skåret rigtigt til, og at vi kan kigge på, at vi kan hæve den,
som der lægges op til her i forslaget. På den baggrund støtter Det
Konservative Folkeparti naturligvis det forslag, som vi har været
med til at fremsætte.
Kl. 16:28

Tredje næstformand (Rasmus Helveg Petersen):
Tak. Der er en kort bemærkning til hr. Jacob Mark.
Kl. 16:28

Jacob Mark (SF):
Det var dejligt, at der fra forslagsstillernes side endelig kom nogen
på, for så kan vi blive klogere på, hvad det egentlig er, I vil, eller
hvad ordførerne vil – undskyld! Hvad er det, som koblingsprocenten
skal være, hvis man stemmer for det her forslag? Er ordførerne bag
forslaget enige om den? Og hvad skal det koste, og hvor skulle
pengene komme fra?
Kl. 16:29

Tredje næstformand (Rasmus Helveg Petersen):
Ordføreren.
Kl. 16:29

Merete Scheelsbeck (KF):
Tak for det. Hvis vi var helt enige om, lige præcis hvor snittet skulle
ligge, havde det jo nok stået i forslaget. Det, der bliver lagt op til,

er, at regeringen skal komme med et forslag, og at vi jo så skal
forhandle derfra, og så må vi jo også tage finansieringen der; de, der
vil være med til at hæve koblingsprocenten, kan nok også være med
til at finde pengene til det.
Kl. 16:29

Tredje næstformand (Rasmus Helveg Petersen):
Hr. Jacob Mark.
Kl. 16:29

Jacob Mark (SF):
Det vil sige, at hvis vi stemte for det forslag, vi behandler, var der
ingen, der rigtig vidste, hvor meget koblingsprocenten skulle hæves,
fordi det kan ordførerne bag forslaget ikke selv blive enige om, og
fordi ordførerne bag forslaget så heller ikke selv er enige om, hvor
pengene til forslaget skal tages. Det virker lidt besynderligt, men så
tror jeg måske bare, jeg vil spørge: Hvad mener Konservative skal
være koblingsprocenten fremadrettet, og hvorfra mener Konservati‐
ve at pengene til løftet skal tages?
Kl. 16:30

Tredje næstformand (Rasmus Helveg Petersen):
Værsgo, ordføreren.
Kl. 16:30

Merete Scheelsbeck (KF):
Vi har for ikke så lang tid siden f.eks. været ude at foreslå at hæve
den med 1 procentpoint og samtidig også at stille nogle sociale krav
til skolerne, hvilket ligger i tråd med, at vi hæver det. Så det kunne
være et sted at starte, men vi vil også gerne kigge på at hæve den
yderligere. Vi synes, det er vigtigt, at vi har nogle gode frie og
private skoler i Danmark, og det kræver også, at der er en robust
økonomi omkring dem.
Kl. 16:30

Tredje næstformand (Rasmus Helveg Petersen):
Tak til den konservative ordfører. Den næste ordfører er hr. Henrik
Dahl fra Liberal Alliance.
Kl. 16:30

(Ordfører)
Henrik Dahl (LA):
Tak for ordet. I Danmark er det sådan, at pengene til barnets sko‐
legang følger barnet. Medmindre forældrene vælger et tilbud i en
friskole eller i en privatskole, følger pengene barnet med et fradrag
på 24 pct. Det fradrag synes vi simpelt hen ikke er rimeligt.
For det første skal det være muligt for forældrene at honorere
undervisningspligten uden at være tvunget ind i det system, som
statsmagten organiserer. Det er jo en ret, som forældre har haft lige
siden grundloven i 1849. Men der er også en anden grund, og det er
spørgsmålet om monopoler. For hvad enten et monopol er offentligt
eller privat, viser erfaringen, at monopoldannelse er af det onde,
monopoldannelse fører altid til en sløset kontrol med omkostninger‐
ne, og det fører til faldende kvalitet. Friskoler og privatskoler er
forældrenes mulighed for at stemme med fødderne, hvis den lokale
skole ikke fungerer, eller hvis der er reformivrige politikere, som
gennem en lang årrække har forringet folkeskolen ved hjælp af dår‐
ligt udtænkte og dårligt gennemførte reformer. Det, som regeringen
ønsker, er jo det modsatte af at forhindre monopolet – og det er jo at
skabe nye offentlige monopoler på områder, hvor der ikke har været
det tidligere, og få det offentlige til at stå stærkere de steder, hvor
monopolet bliver udfordret – og det er altså ikke den rigtige vej at
gå.
Det er rigtigt, at de tre partier bag forslaget ikke er fuldstændig
enige om, hvor koblingsprocenten skal være, men den måde, man

Mandag den 26. april 2021 (B 244)

kunne løse det her på, kan man se ved at gå ind på LA's 2030-plan
– en glimrende plan, som er gennemregnet og gennemfinansieret og
gennemarbejdet – og i den plan er koblingsprocenten hævet til 80,
og det er fuldt finansieret. Så det er altså én løsning, men da de tre
forslagsstillere jo ikke selv har flertal, vil der under alle omstændig‐
heder være en forhandling. Og vi ved jo fra sidste valgperiode, at de
andre partier ikke er gået til valg på at realisere vores program.
Men vi synes, at det her er et godt forslag, det er et godt oplæg
til, at Folketinget kan starte nogle forhandlinger, og derfor skal man
selvfølgelig bakke op om vores forslag, sådan som vi selv gør. Tak
for ordet.
Kl. 16:33

Den fg. formand (Christian Juhl):
Selv tak. Der er ingen korte bemærkninger til hr. Henrik Dahl, så nu
er vi kommet til ordføreren for forslagsstillerne, og det er fru Mette
Thiesen fra Nye Borgerlige.
Kl. 16:34

(Ordfører for forslagsstillerne)
Mette Thiesen (NB):
Folkets skole skal tilbage til folket. Så kort kan og skal det siges.
Jeg er selv uddannet lærer, og indtil valget den 5. juni 2019, hvor
jeg blev valgt til Folketinget, arbejdede jeg i den danske folkeskole.
Jeg har siden 2009 været mor. Begge mine børn går i den lokale
folkeskole, og jeg har hele vejen igennem været modstander af fol‐
keskolereformen, nationale test og inklusion brugt som spareøvelse
– politikernes bureaukratiske krav forklædt som pædagogiske tiltag,
fordi de tror, at de ved bedre end fagfolkene, hvordan den gode skole
skal laves. Men de tager fejl.
At jeg er blevet valgt til Folketinget, har bestemt ikke ændret min
holdning. Jeg mener fortsat, at skolerne skal slippes løs af politiker‐
nes spændetrøje, og jo før jo bedre. Skolerne skal være frie, pengene
skal følge det enkelte barn en til en. Derfor skal koblingsprocenten
hæves, skolerne skal stilles lige. Som forældre skal man frit kunne
vælge den skole, der er bedst til ens barn, der skal ikke være forskel.
Med Nye Borgerliges politik vil skolegangen i Danmark fortsat blive
betalt over skatten, nøjagtig som i dag, vi vil bare gøre op med,
at det er kommunerne, der driver skolerne. Kommunerne skal ikke
have indflydelse på etablering, drift eller indhold i undervisningen,
de skal kun have tilsynspligt.
Jeg kommer af en familie, hvor også min mor er skolelærer.
Jeg kan huske rigtig mange samtaler over køkkenbordet derhjemme,
hvor hun har fortalt om, hvordan den ene undervisningsminister efter
den anden ville bestemme over skolerne – frustreret, opgivende. Den
ene såkaldt god idé tog den anden i stedet for blot at lade dem,
der reelt er uddannet til det, og som står med det hver eneste dag,
varetage den opgave. Den ene reform tog den anden. Båndene blev
strammere og strammere. Virkelysten hos lærerne, som jeg også selv
oplevede det, blev mindre og mindre. Når man har prøvet at sidde
og copy-paste læringsmål ind i et dårligt fungerende it-system, vel
vidende at alt det arbejde aldrig nogen sinde kom nogen til gavn,
mister man altså troen og lysten. Man kan se sin faglighed udvandes,
og man ender med, nå ja, at copy-paste.
Netop derfor er det på tide at skifte retning. Få politikernes evin‐
delige indblanding ud af skolen, og fagpersonerne, forældrene og
børnene ind. Skolerne skal stilles lige, og der skal være et reelt frit
valg. Politikerne blandede sig i helt ekstrem grad med den sidste
skolereform, der hverken har løftet elevernes faglige præstationer
eller trivsel, hvilket Det Nationale Forsknings- og Analysecenter
for Velfærd, VIVE, konkluderer. Så meget for politikernes såkaldte
ekspertviden.
Jeg har aldrig forstået, hvorfor politikerne mener, at de skal blan‐
de sig i alt. Jeg ønsker, at tilliden kommer tilbage til fagpersonerne
og detailstyringen forsvinder, og det er egentlig ganske simpelt. Den

53

kæmpestore folkeskolelov skal erstattes af en helt kort skolelov.
Skolerne skal have frihed til selv at lave den bedste skole i lige
præcis deres område i samarbejde mellem lederen og lærerne og
forældrene og børnene. Det er sådan, man skaber den rigtig gode
skole – en god skole, hvor det også prioriteres at opgradere lærerud‐
dannelsen til universitetsniveau med længere praktikperiode end i
dag; en god skole, hvor skolerne er funderet i danske værdier som
demokrati, ligeværd og ligestilling, og hvor reformpopordet læring
erstattes af viden, undervisning, uddannelse og dannelse. Det er
sundt med respekt om lærergerningen. Det er sundt, at forældre frit
kan vælge den skole, der bedst passer til deres behov, så længe den
selvfølgelig er forankret i danske værdier, sprog, kultur, frisind og
demokrati.
Vi skylder de dygtige lærere og ledere og de engagerede forældre
at give dem rammerne til at skabe den bedste skole til gavn for
børnene. De rammer er altså ikke til stede nu. Det vil de blive med
Nye Borgerliges skolepolitik, og det vil de også blive med en reel
ligestilling af folkeskoler og frie skoler. Pengene skal følge barnet en
til en, det er bare sund fornuft. Tak for ordet.
Kl. 16:38

Den fg. formand (Christian Juhl):
Selv tak. Der er ingen korte bemærkninger til fru Mette Thiesen.
Da der ikke er andre, som har bedt om ordet, er forhandlingen
sluttet.
Jeg foreslår, at forslaget henvises til Børne- og Undervisningsudval‐
get. Og hvis ikke nogen gør indsigelse, betragter jeg det som vedta‐
get.
Det er vedtaget.

Det sidste punkt på dagsordenen er:
9) 1. behandling af beslutningsforslag nr. B 244:
Forslag til folketingsbeslutning om at sikre, at friskoler, privat‐
skoler og private ungdomsuddannelser på lige vilkår med folke‐
skoler og offentlige ungdomsuddannelser får stillet coronatest til
rådighed af kommunerne.
Af Mai Mercado (KF), Ellen Trane Nørby (V), Alex Ahrendtsen
(DF) og Henrik Dahl (LA) m.fl.
(Fremsættelse 09.03.2021).
Kl. 16:38

Forhandling
Den fg. formand (Christian Juhl):
Forhandlingen er åbnet, og den første, der får ordet, er børne- og
undervisningsministeren. Værsgo.
Kl. 16:39

Børne- og undervisningsministeren (Pernille Rosenkrantz-Theil):
Tak for det. Jeg må simpelt hen blankt erkende, at da jeg skulle tage
stilling til, hvad jeg egentlig ville indstille at vi skulle stemme til det
her forslag, kunne jeg ikke blive andet end en lille smule forvirret,
for konsekvensen af det her forslag er ingenting, eftersom de admi‐
nistrative og lovgivningsmæssige ting, der skal til for at ligestille friog privatskoler med folkeskoler, er foretaget. Derfor virker det jo på
den ene side en lille smule tosset at stemme imod, eftersom vi har
gjort det, og omvendt virker det jo også lidt mærkeligt at stemme for,
fordi der ligesom lægges op til, at det, regeringen pålægges at gøre,
er noget, vi allerede har gjort.

54

Mandag den 26. april 2021 (B 244)

Så at the end of the day er regeringen blevet enige med os selv og
hinanden om, at vi stemmer for, men at man derfor bliver så meget
desto mere nødt til at sige virkelig højt herfra, at konsekvensen
så er, at der ingenting sker, eftersom de ting, der er beskrevet i
beslutningsforslaget, allerede er gennemført. Det går jeg ud fra at
forslagsstillerne er bekendt med, og jeg går egentlig ud fra, at det
er, fordi forslaget er fremsat på et tidspunkt, der ligger lidt tilbage
i tiden. Og så kan man måske undre sig lidt over, hvorfor vi så
alligevel skal behandle det, for jeg tror egentlig, at forslagsstillerne
er klar over, at det forholder sig på den måde.
Det er jo også med god grund, at det er på den måde, fordi
coronavirussen jo faktisk ikke skelner mellem, om man er den ene
eller den anden, om man har den eller den politiske holdning eller er
af den eller den religiøse observans, eller hvordan man i øvrigt har
indrettet sin hverdag, og den skelner selvfølgelig heller ikke mellem
offentlig og privat. Og regeringen differentierer selvfølgelig heller
ikke mellem de ting og har i øvrigt haft et rigtig godt samarbejde
med både fri- og privatskoler og folkeskoler og med kommunerne og
ungdomsuddannelserne i hele spørgsmålet omkring test.
Kommunerne har efter aftale med KL og Sundhedsministeriet
og Justitsministeriet påtaget sig opgaven med at stille tilstrækkelig
testkapacitet til rådighed og har leveret en kæmpe indsats. Altså, vi
er jo simpelt hen gået fra 0 til 100 på ingen tid, og det vil sige,
at der simpelt hen er en stribe kommuner, der har kastet alt, hvad
de havde i hænderne – det må de have gjort, for ellers kan jeg
simpelt hen ikke se for mig, hvordan det har kunnet lade sig gøre –
og har sørget for, at det her er kommet op at stå. Og kommunerne
stiller testkapaciteten til rådighed for både folkeskolerne og fri- og
privatskolerne. Kommunerne bliver også kompenseret økonomisk
for at løfte testopgaven, både hvad angår det ene og det andet.
Kommunerne stiller test til rådighed for grundskolerne enten på
skolerne eller i umiddelbar nærhed af skolerne. Kommunerne kan
lokalt afgøre, hvordan tilbuddet er skruet sammen i den enkelte
kommune, og det er selvfølgelig for at give den fleksibilitet – altså,
alt andet lige er der lidt forskel på, hvor stor afstand man har mellem
skoler, og hvor besværligt det er, og hvor stort et opland man har og
alle de her ting. Og derfor skal der selvfølgelig være en fleksibilitet i
forhold til at løse den her opgave.
Regeringen mener ikke, at det er hensigtsmæssigt at detailregule‐
re. Det har egentlig heller ikke været mit indtryk, at det er blevet
rejst i den politiske følgegruppe, der sidder på undervisningsområdet
– det er hvert fald ikke blevet rejst, at vi skulle til at detailregulere,
hvor de her forskellige testcentre skal være. Så jeg tror egentlig, der
alt i alt er en meget god tilfredshed med den fleksibilitet, der er lagt
ind i det.
Det kommunale testspor omfatter hverken offentlige eller private
ungdomsuddannelser. Det er ellers angivet i beslutningsforslaget,
og den del af beslutningsforslaget er simpelt hen ikke helt korrekt.
For det er sådan, at på ungdomsuddannelserne stilles et og samme
testtilbud – superviseret selvpodning hedder det – og det står til
rådighed for både offentlige og private institutioner. Men det er altså
ikke en kommunal opgave at løse det, hverken hvad angår private
eller offentlige ungdomsuddannelser.
Det er så egentlig ikke mit indtryk, at der generelt skulle være
problemer med testdækningen på fri- og privatskoler, ud over de
første par dage, hvor der var nogen tvivl om, hvad der var op og ned
i hele det her nye testregime, der skulle sættes i verden. Jeg mødes
med jævne mellemrum med de pågældende foreninger for fri- og
privatskolerne, og det er selvfølgelig også med henblik på at følge
op på det, hvis der skulle være udfordringer.
Som led i aftalen mellem KL og Sundhedsministeriet og Justits‐
ministeriet skal udfordringer og utilfredshed med det testtilbud, som
kommunen stiller til rådighed, løses lokalt eller i relevante sektor‐

partnerskaber. Og det vil sige, at det så også ville være der, det ville
være relevant at tage det op.
Selvfølgelig kan der være huller i osten derude, men jeg mener
sådan set generelt man kan sige, at det her testregime, som er blevet
sat i gang med ekstremt kort varsel, og som i dag fungerer rigtig
godt, er en kraftpræstation af de helt særlige under den her coronatid.
Så tusind tak til alle dem, i øvrigt både offentlige og private aktører,
som har bidraget til, at det har kunnet lade sig gøre at få testregimet
op at køre på den måde.
Så summa summarum: Vi har foretaget de nødvendige admini‐
strative ændringer, som er det, det her forslag lægger op til, og derfor
er det meningsløst at stemme imod. Men hermed en forventningsaf‐
stemning om, at der altså så ikke kommer til at blive foretaget noget,
eftersom det er gennemført.
Kl. 16:44

Den fg. formand (Christian Juhl):
Tak for det. Der er ingen korte bemærkninger, så vi kan ile videre til
hr. Jens Joel, som er Socialdemokraternes ordfører i dette spørgsmål,
og han får endda super service fra ministeren i form af afspritning.
Kl. 16:45

(Ordfører)
Jens Joel (S):
Tak for det, også til formanden, der jo slet ikke behøver at være
overrasket over serviceniveauet fra ministeren. Det er generelt højt
for alle Folketingets partier, kan jeg bekræfte. Det var det røde æble,
vi kom fra, ikke? Det har jo været skolepolitik hele eftermiddagen.
Nå, det her kan gøres relativt kort, faktisk meget kort, for forud‐
sætningen for at genåbne så store dele af undervisningen, som vi
heldigvis har aftalt med hinanden, er jo, at vi bliver testet, og det
gælder selvfølgelig, uanset hvad for en skole man går på. Derfor er
det også mit indtryk, at da det her forslag blev stillet, var det udtryk
for, at der var nogle praktiske problemer. Der var nogle usikkerhe‐
der, og der var nogle opstartsvanskeligheder, men der har ikke været
nogen politisk konflikt om, hvorvidt privat- og friskoler skulle stilles
anderledes end offentlige skoletilbud. Derfor har vi selvfølgelig også
fået løst udfordringerne, og der vil jeg gerne tilslutte mig ministerens
ros. Det lyder så nemt at sige, at vi har fået løst udfordringerne, men
det er jo i høj grad kommunerne og folkene derude, der har løst det
her.
På den baggrund kan jeg sige, at vi støtter op om, at alle eleverne
selvfølgelig skal behandles lige, og derfor støtter vi op om beslut‐
ningsforslaget, men vi mener faktisk heller ikke, det kommer til at
medføre nogle ændringer, da det heldigvis også er tilfældet derude i
dag.
Kl. 16:46

Den fg. formand (Christian Juhl):
Tak for det. Nu bliver det spændende at se, om det er ministeren eller
hr. Jens Joel, der yder service for den næste. Den næste er nemlig hr.
Kenneth Mikkelsen fra Venstre, Danmarks Liberale Parti. Værsgo.
Kl. 16:46

(Ordfører)
Kenneth Mikkelsen (V):
Tak for det, formand, tak til ministeren, og tak til Socialdemokratiets
ordfører for jo i virkeligheden helt at tage luften ud af det her
beslutningsforslag ved at tilslutte sig. Hvad skal vi så skændes om
her en mandag eftermiddag i Folketingssalen?
Jeg er glad for, at I tilslutter jer. Der, hvor filmen så måske
knækker en lille smule for mig, er jo i virkeligheden i forhold til
ministerens ord om, at det så betyder, at der ikke sker noget. Det
skal vi måske hjælpe hinanden lidt med efterfølgende, for der findes
eksempler derude på, at det ikke går helt med den hast, som vi

Mandag den 26. april 2021 (B 244)

kunne drømme om, i forhold til at kommunerne understøtter de frie
og private skolers testfaciliteter. Det er vi i hvert fald vidende om
eksempler på.
Jeg vil ikke holde en lang ordførertale, for det lyder til, at vi er
enige. Vi skal bare have de eksempler frem og få det til at virke. Så
med de ord vil jeg egentlig bare afslutte min ordførertale og sige, at
det glæder mig, vi kan nå til enighed. Tak.
Kl. 16:47

Den fg. formand (Christian Juhl):
Selv tak til Venstres ordfører. Der er ingen korte bemærkninger, og
vi kan dermed gå videre til den næste ordfører. Jeg ved ikke, om hr.
Kenneth Mikkelsen vil spritte af for en fra Dansk Folkeparti, men
det håber jeg. Det er nemlig hr. Alex Ahrendtsen, der er ordfører i
den her sag. Velkommen.
Kl. 16:48

(Ordfører)
Alex Ahrendtsen (DF):
Tak, formand. Når man er i opposition og gerne vil have regeringen
til at gøre noget, er der mange ting, man kan gøre. Man kan rejse
en forespørgselsdebat, man kan indkalde til samråd, man kan stille
ministre både skriftlige og mundtlige spørgsmål, og så kan man
fremsætte et beslutningsforslag for at presse regeringen. Det er jo
fuldstændig rigtigt, hvad ministeren siger. Der er blevet handlet på
det. Det er sket hurtigt. Egentlig burde vi have trukket det her beslut‐
ningsforslag tilbage, men nogle gange går lidt stærkt. Jeg tror, vi kan
ordne det i udvalget, så vi er fri for at stemme om det. Det er i hvert
fald det, jeg vil anbefale at vi og kollegaerne gør, når vi kommer så
langt. Men tak for servicemeddelelsen.
Kl. 16:48

Den fg. formand (Christian Juhl):
Selv tak til hr. Alex Ahrendtsen. Der er ingen korte bemærkninger.
Den næste ordfører, som selv må spritte af, er hr. Jacob Mark fra SF,
Socialistisk Folkeparti.
Kl. 16:49

(Ordfører)
Jacob Mark (SF):
Vi synes også, det er en god idé. Sundhedspolitik er ikke skolepoli‐
tik. Vi har udrullet en omfattende teststrategi, og der skal privatsko‐
ler og friskoler ikke stilles dårligere. Det gjorde vi også allerede
klart, da der var problemer omkring det. Vi stemmer – ligesom alle
andre partier i vores del af blokken i hvert fald gør – for forslaget.
Så har jeg lavet min egen lille høring for at høre, hvordan det
egentlig går. Frie Skolers Lærerforening siger, at de næsten ingen
henvendelser får fra lærere om test for tiden. Lærerne er glade for
at være tilbage, og de fleste steder er der fundet fornuftige måder at
gøre tingene på. I Danmarks Private Skoler siger de, at det fungerer
rigtig godt. De hører i hvert fald ikke andet, men de mener stadig
væk, at det er meget godt at få pointeret, at der skal være ligestilling.
Det er også det, vi sørger for. Friskolerne siger også, at det overord‐
net fungerer rigtig godt, men at der er enkelte udfordringer nogle
enkelte steder, og det må man så løse der.
Så det virker jo til, at vi fælles og med voldsom kraft sparker en
åben dør ind, og så kan vi få slået fast, at der skal være ligestilling.
Det skal der fortsat være. De steder, hvor der er problemer, skal de
løses hurtigst muligt. Vi stemmer for forslaget.
Kl. 16:50

Den fg. formand (Christian Juhl):
Tak for det. Heller ikke her er der nogen kommentarer. Og hr. Jacob
Mark spritter nu af for den næste ordfører, der er fru Marianne
Jelved fra Radikale Venstre.

55

Kl. 16:50

(Ordfører)
Marianne Jelved (RV):
Radikale Venstre stemmer også for forslaget. Jeg må sige, at det er
en af de første gange, jeg har oplevet sådan meget massivt, at et
forslag til folketingsbeslutning bliver overhalet af virkeligheden. Det
synes jeg da er meget morsomt; jeg vil hænge det op på min væg i et
stykke tid.
Kl. 16:51

Den fg. formand (Christian Juhl):
Tak for det. Den næste ordfører er hr. Jakob Sølvhøj fra Enhedslisten
– De Rød-Grønne.
Kl. 16:51

(Ordfører)
Jakob Sølvhøj (EL):
Tak. Der er jo ikke grundlag for nogen rigtig kras debat her, må man
sige. Så er der jo heller ingen grund til at opfinde noget, men havde
det været for 4-5 uger siden, så kunne vi nok have fået en frisk de‐
bat. For man kan sige, at Kommunernes Landsforening måske ikke
sådan lige ramte sømmet på hovedet med deres første kommentarer
i den her sag. Jeg har ikke været så grundig som hr. Jacob Mark
– man skal jo ikke bureaukratisere sit arbejde – men jeg har dog
lige forhørt mig. Og for en ordens skyld vil jeg så også sige, at jeg
hører fra skoleverden, at der faktisk er et rigtig godt samarbejde med
Kommunernes Landsforening.
Det er jo ikke altid, at man hører det fra skoleverden, men det
lyder altså, som om de problemer, som vitterlig var der – anderledes
skal vi jo heller ikke fremstille det – er blevet løst. Jeg var ærlig
talt lidt i tvivl, da jeg forberedte mig, om, hvad der egentlig kunne
gøres mere for at bringe det her i land, men jeg er blevet bekræftet af
indlæggene, med hensyn til at der sådan set ikke er behov for, at vi
gør mere.
Derfor synes jeg, det lyder fornuftigt, hvad hr. Alex Ahrendtsen
siger: at vi skriver en beretning. Men skulle det komme dertil, stem‐
mer vi altså også for forslaget ved en eventuel andenbehandling.
Kl. 16:52

Den fg. formand (Christian Juhl):
Tak for det. Heller ikke her er der korte bemærkninger. Og den næste
ordfører er fru Mette Thiesen fra Nye Borgerlige.
Kl. 16:53

(Ordfører)
Mette Thiesen (NB):
Altså, jeg ved ikke rigtig, om der er så meget at sige. Grunden til, at
vi ikke er medfremsættere, er, at vi sådan set mener, at der slet ikke
skal være hele det her testcirkus, som man har ude i skolerne. Jeg
har før fra den her talerstol og også flere andre steder luftet min store
bekymring – med den viden, jeg har – med hensyn til hvor nemt det
er for børn at udskamme hinanden. Vil man så sige uh nej, hvis der
er en, der er smittet? Vil du ikke tage en coronatid? Og hvorfor vil
du ikke det? Det er nogle af de ting, der kan være.
Jeg synes simpelt hen, det er ude af proportioner. Jeg synes ikke,
det er nødvendigt, at børn bliver testet. Men når der nu er et flertal
i Folketinget, som mener, at børn skal skamtestes flere gange om
ugen, så giver det selvfølgelig god mening, at der skal være lige
vilkår, uanset hvilken skole man går på. Men helt grundlæggende set
er vi ikke fortalere for, at man på den måde tester børn, overhovedet
ikke. Tværtimod synes vi, at de alle sammen skal tilbage i skole med
det samme.

56

Mandag den 26. april 2021 (FM )

Kl. 16:57

Kl. 16:54

Den fg. formand (Christian Juhl):
Tak for det. Der er ingen korte bemærkninger. Og dermed kan vi gå
videre til hr. Henrik Dahl fra Liberal Alliance.
Kl. 16:54

(Ordfører)
Henrik Dahl (LA):
Tak for ordet. Allerede i begyndelsen af epidemien skrev jeg i
en aviskommentar, at covid-19 var sådan en ideologiknuser, altså
sådan, at hvis man forholdt sig meget ideologisk til at håndtere af
epidemien, så ville det gå galt, for den her situation ville komme
til at kræve pragmatisme. Og den pragmatisme synes jeg at man på
meget, meget smuk vis ser udfoldet her, hvor hele det pragmatiske
Folketing er enige om, hvad der er den rigtige løsning.
Vi bakker naturligvis op om vores eget forslag. Jeg vil benytte
mig af min taletid, da jeg er den eneste uddannelsesordfører, som
også er sundhedsordfører, til bare på sundhedsordførernes vegne at
sige tak til uddannelsesordførerne for, at de tager covid-19 alvorligt.
Det her er et problem, som vi har arbejdet med dag og nat i hele
perioden siden den 11. marts sidste år, så vi er glade for, at vi ikke
får ekstra besvær ind på vores skrivebord, ved at vi også skal sidde
ovre i Sundhedsudvalget og håndtere den her kedelige sag.
Nu bliver det ordnet på en smidig og fornuftig måde, som alle
er glade for, og det er vi sundhedsordførere også glade for. Tak for
ordet.
Kl. 16:55

Den fg. formand (Christian Juhl):
Selv tak. Og vi har endnu en ordfører, nemlig ordføreren for for‐
slagsstillerne, fru Merete Scheelsbeck fra Det Konservative Folke‐
parti. Værsgo.
Kl. 16:56

(Ordfører for forslagsstillerne)
Merete Scheelsbeck (KF):
Tak for det. Som ordfører for forslagsstillerne skal jeg sige tusind tak
for den store opbakning, der har været, til vores beslutningsforslag.
Det er jo ikke, fordi vi skrev det for sjov, dengang vi skrev det;
det var jo, fordi der reelt var et problem og nogle udfordringer, som
nogle skoler bøvlede med. Så der var jo faktisk nogle udfordringer,
vi gerne ville have taget op, men det er jo dejligt, at de er blevet løst.
Vi havde manglende ligestilling derude, hvor nogle kommuner var
lidt værre end andre, og der var nogle problemer med KL.
Men vi er glade for, at problemerne er løst, og vi håber, at vi
aldrig kommer i en situation, hvor vi oplever sådan en manglende
ligestilling igen. Men tak for opbakningen.
Kl. 16:56

Den fg. formand (Christian Juhl):
Selv tak.
Der er ikke flere, som har bedt om ordet, så forhandlingen er
sluttet.
Jeg foreslår, at forslaget til folketingsbeslutning går videre til Børneog Undervisningsudvalget. Og hvis ikke nogen af jer gør indsigelse,
betragter jeg det som vedtaget.
Det er vedtaget.

Meddelelser fra formanden
Den fg. formand (Christian Juhl):
Der er ikke mere at foretage i det her møde. Og jeg tror, at der er
tre formandsvagter, der glæder sig over, at de ikke skal på arbejde i
aften, så jeg skal nok sige tak fra dem. Og i øvrigt vil jeg sige tak til
alle for dagens indsats i folkestyrets tjeneste.
Folketingets næste møde afholdes i morgen, tirsdag den 27. april
2021, kl. 13.00.
Jeg henviser til den dagsorden, der fremgår af Folketingets hjem‐
meside.
Mødet er hævet. (Kl. 16:57).

