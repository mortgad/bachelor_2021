Fredag den 16. april 2021 (D)

1

(Fremsættelse 26.03.2021).

95. møde
Fredag den 16. april 2021 kl. 10.00
Dagsorden
1) Forespørgsel nr. F 23:
Forespørgsel til børne- og undervisningsministeren om fritids‐
pædagogikken om 10 år.
Af Lotte Rod (RV) og Sofie Carsten Nielsen (RV).
(Anmeldelse 24.11.2020. Fremme 26.11.2020).
2) 1. behandling af lovforslag nr. L 199:
Forslag til lov om velfærdsaftaler på dagtilbudsområdet og folkesko‐
leområdet.
Af børne- og undervisningsministeren (Pernille Rosenkrantz-Theil).
(Fremsættelse 24.03.2021).
3) 1. behandling af lovforslag nr. L 200:
Forslag til lov om ændring af dagtilbudsloven. (Indsamling af data –
Minimumsnormeringer i daginstitutioner).
Af børne- og undervisningsministeren (Pernille Rosenkrantz-Theil).
(Fremsættelse 26.03.2021).
4) 1. behandling af lovforslag nr. L 193:
Forslag til lov om ændring af lov om en garantifond for skadesfor‐
sikringsselskaber, lov om investeringsforeninger m.v., hvidvasklo‐
ven, lov om Danmarks Grønne Investeringsfond og forskellige andre
love. (Øget investorbeskyttelse ved grænseoverskridende markedsfø‐
ring af investeringer, oprettelse af gældsrådgivningsenhed i Finansiel
Stabilitet som følge af aftale om erstatning m.v. til minkavlerne og
følgeerhverv berørt af covid-19 samt styrket tilsyn med aktører på
det digitale marked for finansielle ydelser m.v.).
Af erhvervsministeren (Simon Kollerup).
(Fremsættelse 24.03.2021).
5) 1. behandling af lovforslag nr. L 207:
Forslag til lov om fondsmæglerselskaber og investeringsservice og
-aktiviteter.
Af erhvervsministeren (Simon Kollerup).
(Fremsættelse 07.04.2021).
6) 1. behandling af lovforslag nr. L 204:
Forslag til lov om ændring af lov om autorisation af sundhedsperso‐
ner og om sundhedsfaglig virksomhed, lov om tobaksvarer m.v., lov
om elektroniske cigaretter m.v. og forskellige andre love. (Ændring
af journalføringsreglerne, reaktionsmulighed ved manglende beta‐
ling af registreringsgebyr på tatoveringsområdet, supplerende be‐
stemmelser i tilknytning til markedsovervågningsforordningen samt
lovtekniske ændringer i psykiatriloven og strålebeskyttelsesloven).
Af sundhedsministeren (Magnus Heunicke).

7) 1. behandling af beslutningsforslag nr. B 159:
Forslag til folketingsbeslutning om garanti for 2 dages ophold på fø‐
deafdeling eller eventuelt patienthotel for alle fødende efter overstået
fødsel.
Af Kirsten Normann Andersen (SF) m.fl.
(Fremsættelse 23.02.2021).
8) 1. behandling af beslutningsforslag nr. B 242:
Forslag til folketingsbeslutning om indkaldelse til forhandlinger om
rettigheder til fødende.
Af Pernille Skipper (EL) m.fl.
(Fremsættelse 09.03.2021).

Kl. 10:00

Meddelelser fra formanden
Tredje næstformand (Rasmus Helveg Petersen):
Mødet er åbnet.
I dag er der følgende anmeldelse:
Udenrigsministeren (Jeppe Kofod):
Beslutningsforslag nr. B 295 (Forslag til folketingsbeslutning om
danske militære bidrag til Guineabugten).
Titlen på den anmeldte sag vil fremgå af www.folketingstidende.dk
(jf. ovenfor).

Det første punkt på dagsordenen er:
1) Forespørgsel nr. F 23:
Forespørgsel til børne- og undervisningsministeren:
Hvilke drømme har ministeren for fritidspædagogikken om 10
år, herunder for børns ret til at træde ind i et rum, der giver
muligheder for at gøre det, man har lyst til, lege, hitte på og
eksperimentere, uden at skulle præstere eller blive styret af
voksne?
Af Lotte Rod (RV) og Sofie Carsten Nielsen (RV).
(Anmeldelse 24.11.2020. Fremme 26.11.2020).
Kl. 10:00

Tredje næstformand (Rasmus Helveg Petersen):
Jeg gør opmærksom på, at afstemning om eventulle forslag til ved‐
tagelse udsættes til tirsdag den 20. april 2021. Som ordfører for

2

Fredag den 16. april 2021 (F 23)

forespørgerne vil vi nu få Lotte Rod på talerstolen til en begrundelse.
Værsgo.
Kl. 10:00

Begrundelse
(Ordfører for forespørgerne)
Lotte Rod (RV):
Tak for det. De første fritidshjem dukkede op for omkring 100 år
siden, og hvis man virkelig skal tale om, hvad vi som land har
bidraget med til verden, er det vores skrammellegepladser, hvor børn
og unge kan bygge på egen hånd og rive ned og have det her rum
fri for voksne. Men igennem de senere år er der sket noget, og de
fleste af vores fritidshjem er blevet nedlagt, men til gengæld har vi
fået skolefritidsordninger på skolen. Det er sket for at spare penge,
og nogle steder har man også talt om, at man gerne vil have tingene
til at spille mere sammen, men vi har snakket utrolig lidt om, hvad
det er, vi er ved at smide væk. Kaniner og bålsteder er væk, og
børnene er i skolens lokaler næsten hele dagen. Der er ikke særlig
mange voksne, skolefritidsordningen har ikke sine egne lokaler, ikke
sit eget formål, ikke sin egen ledelse, og skoledagen er så lang, at
børn heller ikke er der så lang tid, at man kan lave de rigtig gode
pædagogiske aktiviteter, og lige nu er børn ved at blive meldt ud.
Så jeg mener, at vi som land har brug for igen at tillægge fritids‐
pædagogikken betydning. Og vi bliver hørt derude, for i anledning
af vores debat i dag, er der startet en stafet, hvor folk fortæller
om betydningen af deres tid i fritidspædagogikken. Jeg vil gerne
citere formanden for BUPL, Elisa Rimpler: Jeg var en genert og
indadvendt ung, der i klubben mødte en verden, hvor jeg ikke blev
målt. Her behøvede man ikke at leve op til at være den dygtige og
dydige skoleelev, jeg skulle bare være mig sammen med de andre,
og det blev afgørende for resten af mit liv.
Mit håb med den her debat er, at vi kan tænde ilden for fritidspæ‐
dagogikken, at vi sammen kan gøre 2021 til fritidspædagogikkens år,
og jeg har med vilje spurgt til, hvad vi drømmer om om 10 år, sådan
at vi kan blive klogere på hinandens visioner og ikke være begrænset
af, hvad der måske lige kan lade sig gøre i morgen.
Kl. 10:03

Tredje næstformand (Rasmus Helveg Petersen):
Tak til ordføreren for forespørgerne. Vi vil nu bede børne- og under‐
visningsministeren om at komme på talerstolen.
Kl. 10:03

Besvarelse
Børne- og undervisningsministeren (Pernille Rosenkrantz-Theil):
Tak. Først og fremmest vil jeg sige, at jeg også ville ønske, at 2021
kunne stå i alle mulige fornuftige tings tegn, og det jeg tror jeg også
at de fleste af os havde en intention om, og hvis man kunne vælge,
var der i 2020 og 2021 rigtig mange andre ting, der skulle have fyldt,
end det, der er kommet til at fylde, for det, der fylder, er corona.
Så hvis man undrer sig over, at jeg ikke har været meget indstillet
på at skulle tage en drøftelse om det her, så er det simpelt hen et
spørgsmål om, at jeg mener, at vi har en drøftelse her i dag, og jeg
mener, at det er en rigtig god idé at diskutere visioner med hinanden
og på den måde få taget hul på det, men med hensyn til i denne tid
at begynde at binde sig op på, hvornår vi skal have hvilke forløb,
vil jeg bare sige – altså, i nat er der er landet en genåbningsaftale,
heldigvis med positive nyheder for uddannelsessektoren – at vi altså
står midt i en coronahåndtering.
Så hvor gerne jeg end ville kunne sige til fru Lotte Rod, at
vi står i en situation, hvor 2021 kunne blive fritidspædagogikkens,

folkeskolernes, gymnasiernes, erhvervsuddannelsernes osv. år, så må
man bare sige, at det her i hvert fald indtil nu er coronaens år. Derfor
er det egentlig ikke mangel på vilje i forhold til de mange utrolig
gode ting, vi kunne lave med hinanden, men det er et spørgsmål
om simpelt hen at sige, at det vigtigste for børnene nu er at komme
tørskoet igennem coronakrisen, og det er det, vi som det primære
skal bruge vores kræfter på.
Når det er sagt, så skal det også siges, at der kan ske rigtig meget
på et årti, og heldigvis har vi forhåbentlig, når vi er nået et årti læn‐
gere frem, løsrevet os helt fra pandemien, er kommet videre og er
et sted, hvor en masse håb og ønsker, bl.a. for fritidspædagogikken
og alle mulige andre ting, for en dels vedkommende faktisk er blevet
til virkelighed, og at vi arbejder videre med nogle ting, hvor vi ikke
hele tiden er under pandemiens åg.
Fritidspædagogikken giver jo en ramme for, at man finder fælles‐
skaber på tværs af både sociale lag, kulturelle skel, og hvad der
ellers er. Det er noget særligt, fritidspædagogikken kan bidrage til,
og fra regeringens side er vi overbevist om, at nogle af de aller‐
stærkeste fællesskaber, vi danner, er dem, vi danner i vores fritid
som børn. Hvis man elsker at stå på skateboard, er det fuldstændig
ligegyldigt, hvad andres baggrund er, så længe de også elsker at stå
på skateboard, og når man som fodboldspiller spiller med andre, så
spiller man ikke kun bolden til dem, der har samme baggrund som
en selv, og i koret er alle stemmer også lige vigtige. Det vil sige, at
de ting, vi beskæftiger os med i fritiden, har en særlig karakter, og
det er noget af det, der er så fantastisk ved de fællesskaber, som børn
selv vælger, nemlig at deres udgangspunkt er et andet. Grænserne
forsvinder, og venskaber opstår mellem børn med vidt forskellig
baggrund, fordi de brænder for det samme, om det så er skateboard,
korsang, fodbold, dans, rollespil, eller hvad det nu er.
Derfor er det helt utrolig vigtigt for børnene, men også for os som
samfund, at børnene oplever, at vi ikke behøver være fuldstændig
ens for have utrolig meget tilfælles med hinanden og for at kunne
gøre ting sammen. Og det er jo det, vi gør som voksne og som sam‐
fund – vi arbejdsdeler, og ergo er vi et samfund. Det er det, de lærer,
når de oplever, at når de beskæftiger sig med at stå på skateboard
med hinanden, er det selve begivenheden at stå på skateboard, der
binder dem sammen. Det er jo der, de foregriber alt det, der sker
senere i livet, nemlig at vi som mennesker og voksne kan have et
fællesskab med hinanden med alt, hvad det indebærer.
Derfor er det også en essentiel del af den demokratiske og kultur‐
elle dannelse, som skaber os som hele samfundsborgere, så at sige,
og uden det mister vi jo simpelt hen evnen til at tale med hinanden
på tværs af lag, og sammenhængskraften i vores samfund svækkes.
Så der er slet ikke nogen tvivl om, at idræts- og foreningsliv og
fritidstilbud i samspil med skolen skal sikre en sammenhængskraft
og den brede dannelse af børn og unge i et bredere perspektiv, og
derfor skal vi også skabe fritidstilbud, der appellerer til børn, og som
tager udgangspunkt i deres interesser. Børn skal primært bare have
det sjovt i fritiden – det er det, det handler om – de skal have lov til
leg, og de skal have indflydelse på de rammer, der er omkring dem,
og på de aktiviteter, der er i fritidstilbuddene.
De fællesskaber, som børnene selv vælger, er oftest dem, de hol‐
der mest af, og det synes jeg egentlig også at den radikale ordførers
eksempel heroppe fra talerstolen sagde en hel masse om, nemlig at
det, vi selv får lov til at vælge, og det, vi beskæftiger os med i friti‐
den, er noget af det, vi holder rigtig meget af, og som vi derfor skal
bruge som afsæt i vores møde med resten af verden. Motivationen
og glæden er simpelt hen større, og børn, det eksempelvis kan have
faglige problemer i skolen, kan få nogle kæmpe succesoplevelser i
fritidstilbuddene, som så spejler sig over i, at de også får en større
selvtillid i forhold til det, de laver, når de er i skole.

Fredag den 16. april 2021 (F 23)

Kl. 10:08

Skolen og fritidstilbuddene har et fælles ansvar for at sikre dan‐
nelse og trivsel igennem en sammenhængende indsats, og i de fleste
skoler, hvor sfo'en deler lokaler med eller bor dør om dør med ind‐
skolingen, har lærere og pædagoger gode muligheder for at tale sam‐
men om det enkelte barns læring og trivsel og udvikling. Der tror jeg
måske, at jeg synes, at den radikale ordfører fik talt det lidt meget
ned under gulvbrædderne. Altså, jeg er jo meget stor tilhænger af, at
der faktisk er en sammenhæng, og samtidig også af, at skolens leder,
der er ansvarlig både for skolen og for skolefritidsordningen, har en
mulighed for at få en helhedsorientering i forhold til deres tilgang
til børnene. Det er noget af det, jeg sætter rigtig stor pris på, og
ikke noget, som jeg synes at man skal negligere, som jeg lidt hørte
fra den radikale ordfører, altså hvor det, at det ligger på skolerne,
alene bliver set som en spareøvelse. Jeg opfatter det som en helheds‐
orientering, der har manglet imellem de forskellige ting, og det er jo
med respekt for, at de forskellige faggrupper varetager de opgaver,
de er bedst til. De har forskellige styrker, og de bliver bragt i spil
i sammenhæng med hinanden med den helhedsorientering, der er
skabt.
Men vi har også en væsentlig udfordring, og det tror jeg egentlig
er den udfordring, jeg vil pege på. Børn fra udsatte hjem er i mindre
grad indskrevet i fritidstilbuddene, også selv om de har brug for et
trygt fællesskab i deres fritid. Og der er det jo vigtigt at understrege,
at der faktisk er fripladser, for det første, der popper op i ens hoved,
er jo, at det er, fordi man ikke har råd. Vi har jo også fripladsord‐
ninger her i Danmark, men børn fra udsatte hjem er simpelt hen i
mindre grad indskrevet, og det har været ekstra grelt under coronaen,
og det er selvfølgelig dybt bekymrende, når man ikke også får den
gruppe af børn ind i et større fællesskab i pædagogisk ramme. Og
det vil sige, at hvis jeg skal sige, hvad min drøm er i forhold til om
10 år, så er det da, at de, der har det hårdt hjemme, finder et trygt
fællesskab, som giver dem glæde og sejre, og som også giver dem
eftermiddage med den glæde og med alt det, der følger med at være i
fritidstilbuddene. Det mener jeg er en udfordring, som vi skal løse.
Jeg mener, at vi derfor også skal have en bedre indsigt i området,
end vi har nu. Lige nu er der meget begrænset viden og data på
området, og derfor er jeg via et lovforslag ved at sikre hjemmel
til, at vi kan indsamle data på hele fritidsområdet ligesom på dagtil‐
buds- og skoleområdet, og det er selvfølgelig for at skabe et bedre
fundament for at vide, hvor vi står, og hvor skoen trykker; hvad
man skal kigge på. Og på kort sigt vil jeg iværksætte en survey
for at få en aktuel status på fritidstilbuddenes indhold og kvalitet,
og jeg har selvfølgelig også løbende her under coronakrisen drøftet
udfordringerne med KL – og i øvrigt med alle mulige andre, men nu
er det jo kommunerne, der ejer sfo'erne, kan man sige, så derfor har
der været særlige drøftelser med KL – i forhold til hvor vi står henne
med fritidstilbuddene i en coronatid.
Men vi har altså som regering et ønske om at skabe en god
og tryg ramme, hvor man mødes på tværs af skel og dannes som
hele samfundsborgere, og det spiller fritidstilbuddene en rigtig vigtig
rolle i. Men jeg deler ikke Radikales bekymring, i forhold til at
man nu har sfo-tilbuddene på skolerne – snarere tværtimod, vil jeg
sige. For den helhedsorientering, der ligger i, at de samme voksne –
voksne, som man kan være enormt glad for, fordi de primært hører
til i ens fritidsliv – også spiller en rolle i forhold til skolen. Det tror
jeg simpelt hen vi ser forskelligt på, og derfor opfatter jeg ikke den
helhedsorientering på samme måde som det, der blev tilkendegivet
heroppefra.
Men der kan jo være fordele og ulemper ved de forskellige
modeller. Jeg har jo også et fritidshjem. Og det er også derfor, at
der er blevet lavet sådan en god, lempelig løsning, synes jeg jo, i
København, særlig hvor der er mange fritidshjem, og hvor man har
lavet sådan en inbetweenmodel. For de steder, der fungerer, synes

3

jeg jo at der er god grund til at bevare. Men det er bare for at sige, at
det med bare at sige, at fordi det er en sfo i stedet for et fritidshjem,
så er den gal, og så er det bare en spareøvelse, tror jeg simpelt hen
ikke på. Altså, jeg tror, at rigtig mange børn har brug for det ekstra
blik, der er, når fritidspædagogikken også rykker ind i folkeskolen.
Tak.
Kl. 10:13

Tredje næstformand (Rasmus Helveg Petersen):
Tak til ministeren. Der er nu adgang til én kort bemærkning fra
ordførerne. Den første er til hr. Jacob Mark fra SF. Værsgo.
Kl. 10:13

Jacob Mark (SF):
Tak for det. Det er rigtigt, at vi har været ramt af corona i det danske
samfund, og at det har været vigtigt både for regeringen, men også
alle andre partier at håndtere det og sørge for, at vi kommer trygt
igennem; men sfo'erne er jo også hårdt ramt af corona. Jeg tror,
at det er en uge siden, at både KL og BUPL var ude at råbe vagt
i gevær og sige, at det store antal udmeldelser, som sker særlig i
de store byer, er voldsomt bekymrende og risikerer at udhule fritids‐
pædagogikken. Det er bare for sige, at jeg tror, vi er nødt til at
beskæftige os med det her netop også på grund af corona.
Så kunne jeg egentlig godt tænke mig at høre: Anerkender mini‐
steren, at der er sket meget store besparelser på sfo'erne? Og er det
en del af ministerens 10-årsvision, at der skal være flere personaler
pr. barn og mere tid i sfo'en for børnene?
Kl. 10:14

Tredje næstformand (Rasmus Helveg Petersen):
Tak til ordføreren. Ministeren, værsgo.
Kl. 10:14

Børne- og undervisningsministeren (Pernille Rosenkrantz-Theil):
Jamen jeg vil egentlig sige både-og til det konkrete spørgsmål i
forhold til besparelser, for man kan sige, at en del af de besparelser
jo simpelt hen hænger sammen med, at der er færre børn i sfo'erne,
og dermed bider det på en eller anden måde sig selv i halen, og
særlig jo her under corona. Når rigtig mange melder sig ud, vil det jo
så også have en betydning for økonomien.
Jeg er faktisk bekymret for den del, der handler om, at mange
har meldt sig ud i forbindelse med corona, altså om de vender
tilbage igen. Og det kommer jo selvfølgelig meget an på, hvad det
er, der er årsagen til, at de har meldt sig ud. Hvis det alene skyldes
coronatiden, er der jo en sandsynlighed for, at de vender tilbage. Og
der er det da klart, at det er noget af det, jeg bl.a. også drøftet med
KL, for så skal der jo lægges et ekstra tryk på særligt at få dem, der
er sårbare, tilbage igen.
Så på den måde kan man sige, at vi jo skal have en opmærksom‐
hed på, hvad konsekvenserne omkring fritidspædagogikken er. Det
mener jeg sådan set også vi har haft, altså forstået på den måde, at
KL løftede den her dagsorden over for mig, fordi de mente der kun‐
ne komme en udfordring i forhold til fritidstilbuddene, helt tilbage i
april måned sidste år. Jeg kan ikke huske den præcise dato, men det
er længe siden, at det første gang er blevet rejst, og det har derfor
også været en tilbagevendende problematik.
Så selvfølgelig skal vi beskæftige os med efterdønningerne af
corona – det mener jeg slet ikke der kan være nogen tvivl om – også
i forhold til fritidspædagogikken.
Kl. 10:15

Tredje næstformand (Rasmus Helveg Petersen):
Tak. Næste ordfører med en enkelt bemærkning er fru Lotte Rod,
Radikale Venstre. Værsgo.

4

Fredag den 16. april 2021 (F 23)

Kl. 10:18

Kl. 10:15

Lotte Rod (RV):
Jeg tænker, at vi skal skille tingene ad, for jeg mener, at der skal
være pædagoger i skolen, og jeg mener sagtens, at man kan have
selvejende fritidshjem, og at pædagogerne derfra samtidig også er i
skolen. Det ene udelukker ikke det andet. Derfor vil jeg gerne være
sådan lidt nysgerrig på, hvad der er ministerens vision på den lange
bane. Altså, hvor er kaniner og cykelværksteder og bålhytter? Er der
ikke gået noget tabt ved, at børnene er i skolens lokaler hele dagen?
Kl. 10:16

Tredje næstformand (Rasmus Helveg Petersen):
Ministeren, værsgo.
Kl. 10:16

Børne- og undervisningsministeren (Pernille Rosenkrantz-Theil):
Altså, det vil jo være enormt forskelligt fra skole til skole, hvordan
man har gjort det. Jeg sætter meget stor pris på helhedsorientering,
og jeg kan sige, at der i hvert fald i mine børns skole stadig væk er
bålplads; den ligger jo så altså bare på skolen, men bliver primært
brugt af sfo'en.
Det er jo vidt forskelligt, hvordan man har gjort det rundtom‐
kring. Jeg kan ikke se for mig, at det skulle være et problem, at det
er skolens lokaler. Altså, skolens lokaler er jo enormt velegnet til
børn – det er jo en skole. Det vil sige, at jeg jo i høj grad synes, at
det handler om, hvad man putter ind i det. Det tætte samarbejde, der
er opstået mellem pædagoger og lærere ved, at man deler bygninger
med hinanden, og at pædagogen også spiller en rolle ind i undervis‐
ningen, er jo med til at give den helhedsorientering.
Det er ikke en af mine visioner, at det så skal splittes op igen, for‐
di det skal være en selvstændig pointe, at det skal være et andet sted
end der, hvor børnene går i skole. Jeg mener, at der er skabt enormt
gode rammer omkring sfo'erne rigtig mange steder. Det betyder ikke,
at der er det alle steder, for det er meget forskelligt, hvordan man
har grebet det an i kommunerne. Det er jo det, vi har lagt op til med
det kommunale selvstyre. Det var det jo også før, kan man sige, og
der har i øvrigt også, efter at der skete forandringer, været meget stor
forskel på, om man er gået helt bort fra fritidshjem, eller om man har
kørt en blandingsmodel, eller hvordan man har gjort det.
Kl. 10:17

Tredje næstformand (Rasmus Helveg Petersen):
Den næste ordfører for en kort bemærkning er fru Mai Mercado.

Børne- og undervisningsministeren (Pernille Rosenkrantz-Theil):
Jamen jeg mener helt klart, at der ikke skal være fokus på læringsde‐
len i sfo'erne. Så når jeg siger, at helhedsorientering er godt, er det
jo, fordi man, når der foregår ting i skolen – altså f.eks. hvis der er
opstået konflikter eller den slags i løbet af dagen – så har en meget
mere direkte adgang til hinanden. Det vil sige, at man bedre kan
overlevere og bedre kan kigge hele vejen rundt om barnet, i forhold
til hvordan det står til socialt, hvordan det står til på kammeratskabs‐
fronten. Altså, hvad er det for nogle pædagogiske metoder, man har
brugt? Hvis der f.eks. er et barn, der putter sig meget, kan man have
en drøftelse med hinanden om, hvad der har virket i skolen i forhold
til at dirke lidt op, hvad der har virket i sfo-tiden, og om man kan
bruge nogle af hinandens værktøjer.
Jeg vil også sige, at det samarbejde i virkeligheden – og det har
også vist sig i en undersøgelse, som VIVE lavede i 2020 – simpelt
hen øger arbejdsglæden både hos lærere og pædagoger de steder,
hvor det fungerer rigtig godt. Og det giver jo god mening, fordi
man på den måde kan se hele vejen rundt om et barn både i den
ene og den anden sammenhæng. Altså, det er jo to helt forskellige
funktioner, og jeg mener, det er rigtig vigtigt, at pædagoger ikke
underviser, for det er de ikke uddannet til. Og omvendt er det også
vigtigt, når pædagogerne så er i centrum i fritiden, at der selvfølgelig
ikke skal undervises, for det er de jo stadig væk ikke er uddannet til.
Og derfor er det noget andet, der står helt centralt, og det skal det
også være.
Kl. 10:19

Tredje næstformand (Rasmus Helveg Petersen):
Tak. Den næste ordfører er hr. Jakob Sølvhøj fra Enhedslisten. Værs‐
go.
Kl. 10:19

Jakob Sølvhøj (EL):
Som det allerede er nævnt, er der jo et stort problem med, at mange
børn bliver meldt ud af skolefritidsordningerne. Og når vi snakker
om at have en drøm om området – det er i hvert fald det, der er fore‐
spurgt om – ville det ikke være en drøm, at skolefritidsordningerne
var et tilbud til alle børn? Og mener ministeren i den forbindelse
ikke, at den meget høje forældrebetaling er en barriere? Og var det
ikke snart på tide, at vi fik indført et loft over forældrebetalingen i
sfo'erne?
Kl. 10:20

Kl. 10:17

Mai Mercado (KF):
Tak. I ministerens tale hæftede jeg mig ved visionen og hele tanken
om, at man kobler sfo'en tæt sammen skolen. Og det kan der være
meget godt i, men det kan også rumme en fare, hvis det er, at sfo'en
kommer til at ligge sådan i forlængelse af skolen, og at man dermed
kommer til at trække læringsdagsordenen ned over sfo'en.
Så derfor vil jeg egentlig bare høre ministeren, hvordan hun
forholder sig til, om der skal være en klar læringsdagsorden i skolen,
eller om der stadig væk skal være den frie leg, hvor det er, at man
har fokus på kammeratskabet, hvor man har fokus på bevægelsen,
det sociale, det kreative, sådan at børnene også kan udvikle sig som
mennesker.
Kl. 10:18

Tredje næstformand (Rasmus Helveg Petersen):
Ministeren, værsgo.

Tredje næstformand (Rasmus Helveg Petersen):
Tak. Ministeren, værsgo.
Kl. 10:20

Børne- og undervisningsministeren (Pernille Rosenkrantz-Theil):
Altså, jeg vil sige det sådan, at jeg synes jo, det er enormt vigtigt,
at der er fripladser. Så stod vi i en situation, hvor der ikke var
fripladser, tror jeg sådan set, at vi ville kæmpe en fælles kamp om at
få fripladser. Altså, for mig er det afgørende vigtigt, at det netop er et
tilbud, alle har mulighed for at få, og det er jo derfor, at fripladserne
er der.
I forhold til deltagerbetalingen har regeringen ikke umiddelbart
nogen planer om at gå ind og kigge på den med det niveau, den
har i dag. Og jeg vil sige, at der med hensyn til de fleste familiers
økonomi jo sker det, at man går fra at have et barn i vuggestue – og
det er ved gud i himlen dyrt – over at have et barn i børnehave, hvad
der også er relativt pebret, og til at have et barn i fritidstilbud. Det
er faktisk en økonomisk lettelse, når børnene starter i skole, fordi
fritidstilbuddene er billigere end både vuggestuer og børnehaver. Så
jeg anerkender faktisk ikke, at det måske er der, vi har det største

Fredag den 16. april 2021 (F 23)

problem, netop fordi der er fripladser, og fordi familiernes økonomi
sådan set letter, når børnene starter i skole.
Men for mig er det absolut vigtigt, at der er et tilbud, som alle
kan tage imod. Jeg vil dog sige, at jeg ikke nødvendigvis har en
holdning om, at hundrede procent af alle børn skal gå i sfo og senere
hen i klub. Altså, for det er jo netop et fritidstilbud, og det vil sige,
at hvis man hellere vil gå til fodbold, eller man har brug for at hvile
ørerne, når man er færdig med skolen, og der i øvrigt er muligheder
for det derhjemme, jamen så synes jeg da, det er fint, at man går
hjem og slapper af og dukker op i skolen næste dag. Så det, der er
det gode ved fritidstilbud, er netop, at det er et tilbud i modsætning
til skolen. Så jeg synes, vi skal passe meget på, hvis vi begynder at
gøre det til sådan noget, hvor vi gerne vil have, at alle skal benytte
sig af det pågældende tilbud, for så er det jo ikke rigtig noget tilbud
længere.
Kl. 10:21

Tredje næstformand (Rasmus Helveg Petersen):
Den næste er hr. Stén Knuth fra Venstre. Værsgo.
Kl. 10:21

Stén Knuth (V):
Tak for det. Og tak til ministeren for talen. Det er rigtigt, at noget af
det, vi skal gøre, jo skal gøres lige nu på grund af corona, og det er
vi i fuld gang med. Og noget af det, vi skal gøre på det her område,
skal jo også gøres på den længere bane. Jeg tænker, at det også
handler om uddannelse, og så vidt jeg husker, er vi jo i gang med at
kigge på en revidering af pædagoguddannelsen. Jeg ved godt, at det
ikke er ministerens ressort, men derfor mener jeg nok, at ministeren
måske kunne have en holdning til noget af det her. Og når jeg læser,
hvad nogle pædagoguddannede siger, når de bliver spurgt om, hvad
de så mødte på uddannelsen i forhold til fritidspædagogik, viser det
sig, at det var meget lidt. Mener ministeren også, at der kan være et
forsømt hjørne i forhold til uddannelse af pædagoger, og at der bør
være et større fokus på fritidspædagogik?
Kl. 10:22

Tredje næstformand (Rasmus Helveg Petersen):
Tak. Ministeren, værsgo.
Kl. 10:22

Børne- og undervisningsministeren (Pernille Rosenkrantz-Theil):
Ja, der vil jeg simpelt hen tillade mig at respektere den arbejdsde‐
ling, der er. Og det er min utrolig gode kollega, fru Ane HalsboeJørgensen, der er uddannelses- og forskningsminister. Og jeg synes
ikke, det bør falde i mit lod at skulle stå og tale på hendes vegne.
Så det er en rigtig god diskussion og en rigtig vigtig diskussion –
det er det i øvrigt også i forhold til læreruddannelsen. Og derfor er
det tætte samarbejde, jeg har med min kollega, selvfølgelig også helt
afgørende, ikke mindst fordi læreruddannelsen hænger sammen med
folkeskolen, og fordi pædagoguddannelsen og fritidspædagogikken
gør det med daginstitutionerne og sfo'erne. Men jeg tænker, det
må falde i hendes lod at svare på de dele, der handler om hendes
område.
Kl. 10:23

Tredje næstformand (Rasmus Helveg Petersen):
Tak for det. Der er ikke flere ordførere, der har indskrevet sig til
en kort bemærkning i den her omgang, så vi går nu over til forhand‐
lingen og de almindelige regler for korte bemærkninger. Den første
ordfører er ordføreren for forespørgerne, fru Lotte Rod. Værsgo.

5

Kl. 10:24

Forhandling
(Ordfører for forespørgerne)
Lotte Rod (RV):
I min barndom i Aabenraa havde vi det skønneste fritidshjem. Der
var cykelværksted, der var skildpadder, der var en svævebane, og der
var endda sådan en halv landstedt færge, man kunne kravle rundt på,
og der var kaniner. Og hvis man var i kaningruppen, skulle man på
skift komme i weekenden for at fodre kantinerne. Vi byggede mario‐
netdukker, vi byttede hønseringe, og vi brugte timer i puderummet
på at hoppe ned fra vindueskarmen og fortælle hemmeligheder. Og
det var virkelig bare vores fritidshjem.
I dag er de fleste af vores fritidshjem blevet nedlagt, og børn er
i sfo'er. Børns hverdag i dag er meget organiseret og planlagt. Der
er mange krav og mål, der er lange skoledage, og mange børn går
enten til fritidsaktiviteter eller går hjem efter skole. Vi har en genera‐
tion, som er utrolig pligtopfyldende, men også meget sårbare. Jeg
er bange for, at det hænger sammen med, at det der rum, hvor man
havde risikofyldt, farlig leg i høj grad er indskrænket. Børn lærer
ikke at prøve grænser af og mærke sig selv og overvinde frygten.
De har heller ikke det sted, hvor de kan lære selv at organisere sig
– hvor der ikke er voksne, der hele tiden stiller krav og mål for
dem. Jeg tror på, vi har brug for fritidspædagogikken som nutidens
barndommens gade.
For fritidspædagogikken skaber et rum fri for voksenbestemmel‐
se, hvor børn øver sig i at mestre livet på deres egne præmisser. Her
er et frirum, hvor man ikke skal leve op til andres mål, men man kan
gøre det, man selv har lyst til. Som en pædagog for nylig skrev til
mig, og jeg citerer:
Pædagogerne skal ikke nå noget bestemt med børnene. Vi har tid
til at møde børnene, hvor de er, lytte til dem og give dem plads til at
være sig selv.
Hvorfor er det vigtigt? Forskningen siger, at fritidsinstitutionerne
ikke er så strukturerede af voksne, som skolen er, og samtidig er
de ikke så overskuelige, som hjemmene er. Derfor kommer børn
og unge selv til at skulle finde deres vej i mulighederne. Fritidspæ‐
dagogikken kan spille en vigtig rolle for de børn og unge, som har
det svært i skolen, fordi fritidspædagogikken bygger på opgaver
og aktiviteter, som fremmer børns og unges deltagelsesmuligheder,
fordi de er organiseret med udgangspunkt i noget, som børnene eller
de unge interesserer sig for og kan være sammen om. Pædagogerne
spiller en vigtig rolle med hensyn til at gøre det overskueligt for børn
i udsatte positioner at finde ind i fællesskaberne, fordi de er med til
at formidle de regler og normer, der er. Hvis et barn ikke kender
reglerne og normerne, er det svært at få lov til at være med.
Pædagogerne kan også støtte de børn, der har svært ved at kom‐
me i gang med en leg eller har brug for hjælp til at blive fastholdt
i en leg. Og i fritidspædagogikken får man chancen for at være
sammen på tværs af alder og dermed den udvikling, der er i, at man
som en af de yngre har nogle at se op til, eller man som en af de
ældre kan hjælpe. Så fritidspædagogikken er på en gang mål-løs og
målløs. Det er her, vi kan være den, vi er, og den, vi vil blive. Og
derfor tænker jeg, at vi herinde har to opgaver med at genfortrylle
fritidspædagogikken.
For det første skal vi igen tillægge fritidspædagogikken værdi i
sig selv. Forældre skal høre, det er vigtigt, at deres børn er der, og
som samfund skal vi synes, det er vigtigt. For det andet skal vi sikre
ordentlige rammer. Jeg drømmer om den helt store pakke: Jeg kunne
godt tænke mig, at alle børn i Danmark gik i sfo og klub, lige så
naturligt som man går i skole, og at skoledagen var så kort, at man
havde tid til at lave gode aktiviteter i fritidspædagogikken. For for
mig er fritidspædagogikken lige så vigtig i børns liv, som skolen er,

6

Fredag den 16. april 2021 (F 23)

og jeg tror faktisk på, at svaret på meget af det, vi herinde diskuterer
om skolen, egentlig ligger i fritidspædagogikken.
Kl. 10:28

Derfor kunne jeg godt tænke mig, at vi kom til at kigge både på,
at fritidspædagogik skal have sit eget formål, sin egen ledelse, sine
egne lokaler, og at der skal være voksne nok. Forældrebetalingen
skal være fornuftig. Vi skal have en god pædagoguddannelse, og vi
skal også have forskning, som tager fritidspædagogikken alvorlig i
sin egen ret. Jeg ved godt, at det er ret vildt. Det er ret store planer,
og det koster også temmelig mange penge, og vi kommer ikke til at
gøre det hele på en gang.
Så mit håb er, at vi med det brede forslag til vedtagelse, som jeg
kan læse højt lige om lidt – og jeg er simpelt hen så glad for, at der
er så mange partier, der er bag det – kan tage det første skridt til at
diskutere, hvad der er vigtigt, og hvad det er vigtigst, vi gør først.
For man kan måske nok tænke, at fritidspædagogikken bare er et
lille hjørne, men for børnene er det kæmpestort, og for mig siger det
også noget om, hvem vi er som land.
Så på vegne af Venstre, SF, Radikale, Enhedslisten, Konserva‐
tive, Liberal Alliance, Frie Grønne og Alternativet vil jeg gerne
fremsætte følgende:
Forslag til vedtagelse
»Fritidspædagogikken skal igen stå i sin egen ret – og ikke bare være
noget, der kommer efter skolen. Børn har brug for et fristed, hvor
de ikke skal præstere. Hvor de kan lege og eksperimentere. Fritids‐
pædagogikken er nutidens barndommens gade, hvor børn kan gøre
det, de har lyst til, og hvor der er pædagogisk personale til at hjælpe
børn ind i legen og åbne nye veje i legen. I fritidspædagogikken
kan børn øve sig i at mestre livet. De skal ikke leve op til voksnes
krav og mål. Det gør fritidspædagogikken mere fri end skolen og
organiserede fritidsaktiviteter. Samtidig er fritidspædagogikken mere
uoverskuelig end familien. Der er mange venner at forholde sig til
og mange aktiviteter, man kan kaste sig over. Her lærer børn at
organisere sig og være sammen med andre. Folketinget pålægger re‐
geringen at indkalde partierne til drøftelser om fritidspædagogikken
senest primo september.«
(Forslag til vedtagelse nr. V 110).
Kl. 10:30

Tredje næstformand (Rasmus Helveg Petersen):
Tak til ordføreren. Der er en enkelt kort bemærkning fra hr. Jacob
Mark. Værsgo.
Kl. 10:30

Jacob Mark (SF):
Tak for en rigtig god tale og for initiativet. Ordføreren er rigtig god
til at drømme og beskrive sine drømme. Det er der nogle politikere,
der er. Og selv er jeg en meget sådan konkret type, som godt kan
lide konkrete initiativer. Men derfor er det også godt at blive sat på
sådan nogle prøver her. Så jeg skal nok lade være med at dykke ned
i alt det konkrete, for vi deler mange af de ting, vi gerne vil. Men
jeg blev nysgerrig på det her med, at ordføreren mener, at børn skal
gå mindre tid i skole. Og i stedet for at blive meget konkret, vil
ordføreren så beskrive sammenhængen mellem skole og fritidstilbud
i fremtiden, hvis det står til ordføreren?
Kl. 10:31

Tredje næstformand (Rasmus Helveg Petersen):
Værsgo til ordføreren.

Kl. 10:31

Lotte Rod (RV):
Vi ønsker jo i Radikale Venstre at give frihed til, at skoledagen kan
være kortere. Og jeg synes, at det – ud over at vi taler om, hvor lang
tid det giver mening at være i skole – også har en selvstændig pointe,
at det giver mening, at vi taler om, hvor lang tid man skal være i
fritidspædagogikken. For hvis man skal kunne lave flere aktiviteter,
og hvis man virkelig skal kunne fordybe sig i at skateboarde og
spille fodbold og lave musik og alle de aktiviteter, man kan, så
har man brug for mere end bare halvanden time. Derfor er det en
selvstændig pointe, at fritidsklubben skal fylde mere i børnenes liv.
Kl. 10:32

Tredje næstformand (Rasmus Helveg Petersen):
Spørgeren.
Kl. 10:32

Jacob Mark (SF):
Det er jeg igen også meget enig i. Det, som man kan se, synes jeg,
nu, når vi giver skolerne frihed og skoledagen bliver lidt kortere,
er, at vi ender med, at fritidspædagogikken også bliver glemt, og så
følger pengene ikke helt med over, og det ved ordføreren også godt.
Så jeg kan ikke lade være med at tænke, at ud over den frihed, vi
nu skal give skolerne, er vi på et eller andet tidspunkt også nødt
til måske at tage fat og sige, at skoledagen skal være kortere, i
udgangspunktet, end den er i dag, sådan at dagen i fritidstilbuddene
bliver længere. Og så derudover også give frihed. Det er sådan mine
tanker om det, for ellers er jeg bange for, at de bliver glemt, og at der
ikke er tid nok.
Kl. 10:32

Tredje næstformand (Rasmus Helveg Petersen):
Ordføreren.
Kl. 10:32

Lotte Rod (RV):
Det kan være en model. Men en anden model kan jo også være, at
vi i det, vi gør herindefra, prioriterer, at der er længere tid åbent i
fritidspædagogikken, og at der er flere voksne, sådan så tilbuddet
bliver stærkere, og at vi, når vi taler om, hvad vi prioriterer, siger, at
det er det, der er vores førsteprioritet.
Kl. 10:33

Tredje næstformand (Rasmus Helveg Petersen):
Den næste korte bemærkning er til hr. Jakob Sølvhøj fra Enhedsli‐
sten. Værsgo.
Kl. 10:33

Jakob Sølvhøj (EL):
Jeg har stor sympati for tanken om fritidspædagogikken i egen ret.
Jeg kunne godt tænke mig, hvis ordføreren ville folde lidt ud, hvad
for nogle strukturelle greb vi eventuelt kunne anvende for at sikre
det. Vi har jo to parallellovgivninger i dag, en på dagtilbudsområdet
og en på skoleområdet, og det er absolut altovervejende den på sko‐
leområdet, der bliver brugt. Kunne det være et strukturelt greb sim‐
pelt hen at løsrive fritidspædagogikken, løsrive fritidsordningerne
fra folkeskolelovgivningen, sådan at den så at sige entydigt vendte
tilbage til dagtilbudsloven?
Kl. 10:33

Tredje næstformand (Rasmus Helveg Petersen):
Ordføreren.

Fredag den 16. april 2021 (F 23)

Kl. 10:34

Lotte Rod (RV):
Ja, det er jeg enig med til Enhedslistens ordfører i. Og i det her med,
at det skal stå i sin egen ret, er der jo alt fra den lille model, som
alene er lovgivning og det at sige, at man har sit eget formål, til, at
man skal have sin egen ledelse, og så den helt store model, der er
egne lokaler. Og derfor glæder jeg mig også til den her diskussion
med jer, for det er klart, at jo større en pakke, vi vil have, jo flere
penge koster det, og jo mere kræver det jo, at vi er enige om at
prioritere det.
Kl. 10:34

Tredje næstformand (Rasmus Helveg Petersen):
Der er ikke flere korte bemærkninger, så vi siger tak til den radi‐
kale ordfører. Undskyld, ville hr. Jakob Sølvhøj have haft en kort
bemærkning til? Værsgo.
Kl. 10:34

Jakob Sølvhøj (EL):
Det vil jeg gerne. Beklager, at jeg ikke fik trykket mig ind. Nu har
ordføreren og jeg jo sammen med andre forhandlet minimumsnor‐
meringer på daginstitutionsområdet sidste år, ja, vist også lidt i år, og
var det ikke en rigtig god idé, hvis vi tog fat på hele debatten om
minimumsnormeringer, også på det her område, og kunne ordføreren
ikke tage det med i sine drømme, at vi indførte minimumsnormerin‐
ger, sådan som bl.a. de faglige organisationer på det her område har
bedt om, sådan at vi fik en normering, hvor der højst var ni børn pr.
voksen på fritidsordningerne?
Kl. 10:35

Tredje næstformand (Rasmus Helveg Petersen):
Værsgo, ordføreren.
Kl. 10:35

Lotte Rod (RV):
Den var også på listen, og hvis Enhedslistens ordfører lyttede or‐
dentligt efter, havde han hørt det.
Kl. 10:35

Tredje næstformand (Rasmus Helveg Petersen):
Godt. Vi siger tak til ordføreren. Jeg vil spørge, om jeg må få teksten
til forslaget til vedtagelse. Tak. Jeg har nu modtaget et forslag til
vedtagelse, som vil indgå i den videre forhandling.
Den næste ordfører er hr. Bjørn Brandenborg fra Socialdemokra‐
tiet, som bedes komme herop nu. Værsgo.
Kl. 10:35

(Ordfører)
Bjørn Brandenborg (S):
Tak for det, formand. I dag snakker vi om fritids- og ungdomspæda‐
gogik, og det er et vigtigt emne, som jeg er helt enig med ordføreren
for forespørgerne i vi snakker for lidt om på Christiansborg. Jeg
synes faktisk, at fritids- og ungdomspædagogikken skal anerkendes
for det, den er, nemlig en bomstærk faglighed, og derfor er jeg
også rigtig glad for, at vi nu får mulighed for at drøfte de lidt mere
langsigtede ambitioner på fritidsområdet.
Der er ingen tvivl om, at fritids- og ungdomspædagogikken spil‐
ler en vigtig rolle for vores velfærdsmodel og for vores samfund
generelt. Det har vi hørt eksempler på fra både ministeren og fra
forespørgselsordføreren. Den er en vigtig del i, at vi får alle børn og
unge med i et forpligtende fællesskab, som er sjovt og legende, og
hvor børn og unge har lov til at være sig selv.
Vi er i Danmark heldigvis lykkedes med at forlænge barndom‐
men og ungdommen i mange henseender. Vi bruger længere tid i
uddannelsessystemet, vi flytter lidt senere hjemmefra, og vi får også

7

børn i en senere alder. Vi er på mange måder lykkedes med at forsin‐
ke voksendommen og give tid til at være barn og til at være ung.
Men noget truer barndommens og ungdommens tidslomme. Børn
og unge i uddannelsessystemet, ja, selv børn i de mindste klasser
oplever et stigende forventningspres, både i forhold til præstationer
i skolen, men også et forventningspres fra andre ydre omstændighe‐
der, som de i langt højere grad er blevet udsat for gennem sociale
medier, og hvad der ellers er fulgt med i den teknologiske udvikling.
Som barn og ung har vi et særligt behov for at trives. Det er i de
unge år, vi lægger grundstenene til resten af vores liv og finder svar
på nok nogle af de allermest centrale spørgsmål, som man bøvler
med, hvem man er, hvem jeg er, og hvad jeg skal med mit liv.
Man må bare sige, at i et stadig mere individualiseret samfund har
en stadig større gruppe børn og unge svært ved at finde svar på
de spørgsmål. Konsekvenserne ser vi jo i forskningen, de kan være
store, og de kan følge den enkelte langt ind i voksenlivet.
I min og i Socialdemokratiets optik har vi som samfund en for‐
pligtelse til at sørge for, at alle føler sig som en del af fællesskabet,
fordi vi ved, at det forpligtende fællesskab er et af de vigtigste
redskaber i kampen mod mistrivsel, og jeg tror, at det nu med mere
end et år med corona er blevet tydeligt for enhver af os her i salen i
dag, hvad det betyder for vores børn og unges trivsel eller mangel på
samme, når man oplever fraværet fra fællesskaberne i fritidsklubber‐
ne, i håndboldhallen eller fra kammeraterne på vejen. Men det har
også været et år, hvor vi har set vigtigheden af god fritidspædagogik.
De erfaringer skal vi huske at tage ved lære af og huske, når vi
forhåbentlig snart vender tilbage til noget, der minder om en lidt
mere genkendelig hverdag.
Tit opstår der en misforståelse af, og det synes jeg også der
nogle gange er en tendens til blandt os politikere her på Christians‐
borg, at ungdoms- og fritidspædagogikklubberne bare er til for at
være steder, hvor de unge kan klappe kaniner, hvor man kan gå i
cykelværkstederne, hvor man kan spille Fortnite, eller hvor man kan
drikke en kop te. Men det er heldigvis også meget mere end det, for
det er steder, hvor man med fødderne plantet i stolthed og i faglighed
skubber til de unges sociale udvikling, så de bliver hele mennesker,
samfundsbevidste mennesker, og giver dem udfoldelsesmuligheder,
som jeg tror rigtig mange af dem måske ellers ville have svært ved at
finde andre steder.
Fritidspædagogikken kan og vil mere end bare pasning, og den
er afgørende, når vi arbejder med unges mistrivsel, sundhed, almen
dannelse, og når vi skal forebygge de unges vej ind i kriminalitet og
radikalisering. Fritids- og klubtilbud er en god samfundsinvestering
både som en aktiv del af drøftelserne omkring trivsel, men også som
et rum for, at børn og unge kan indgå i fællesskaber, hvor de møder
hinanden på kryds og på tværs. Det kræver, at alle børn og unge har
adgang til fritids- og klubtilbud, og som ministeren sagde så rigtigt,
kommer diskussionen også til at dreje sig om, at vi skal sørge for, at
det også gælder børn, som ikke nødvendigvis kommer fra familier,
som har givet dem et socialt rygstød med hjemmefra.
Jeg ønsker, at vi i fremtiden, nu hvor vi drømmer, tør anerkende
fritids- og ungdomspædagogikken for det, den er, nemlig et frirum,
der værner om barndommen og om ungdommen og om fritiden,
at fritidstilbuddene gøres til en aktiv del af trivselsstrategier, når
man taler om det i fremtiden, hvor der skabes rammer for, at børn
og unge fra alle slags hjem og baggrunde kan mødes og skabe et
fællesskab om deres fælles interesser, og hvor unge får lov til at have
et unge- og fritidsliv og være det, der er vigtigst, nemlig at være ung.
Tak for ordet.
Kl. 10:40

Tredje næstformand (Rasmus Helveg Petersen):
Tak til ordføreren. Der er en kort bemærkning fra hr. Jacob Mark fra
SF. Værsgo.

8

Fredag den 16. april 2021 (F 23)

Kl. 10:40

Jacob Mark (SF):
Det var spændende at høre ordførerens visioner, og jeg deler rigtig
mange af dem. Noget, jeg bed mærke i, var det ønske, Socialde‐
mokratiet har, om, at alle skal have adgang. Det betyder ikke, at
alle skal gå der. Jeg mener, vi skal få så mange som muligt til at
bruge fritidspædagogikken. Det er også det, der gør, at alle føler
sig velkomne, at det ikke er en særlig lille skare, der sidder der.
Men hvis alle skal have adgang, skal det også være til at betale. På
dagtilbudsområdet, og da man havde selvejende fritidshjem, var der
jo et loft over forældrebetalingen.
Kunne Socialdemokratiet se for sig i fremtiden, at man laver det
samme på sfo-området? Nu er det jo ikke nødvendigvis i den her
valgperiode, men er det noget, man kunne se for sig i Socialdemo‐
kratiet, at man laver et tilsvarende loft for at sikre, at netop alle har
adgang?
Kl. 10:41

Tredje næstformand (Rasmus Helveg Petersen):
Ordføreren, værsgo.
Kl. 10:41

Bjørn Brandenborg (S):
Tak. Først og fremmest er jeg helt enig med spørgeren i, at man ikke
nødvendigvis skal tvinge alle børn og unge til at gå i et fritidstilbud.
Børn er forskellige, og derfor finder man også de fællesskaber, som
passer bedst til en. Jeg kan huske, hvordan jeg selv brugte meget
krudt på drible de udfordringer, jeg havde i skolen, væk i en hånd‐
boldhal, og sådan tror jeg også, at det gælder for alle mulige andre.
Vi har jo sagt, at vi har en ambition om, at vi gerne vil have,
at der er flere børn, der bliver en del af det forpligtende fællesskab,
og selvfølgelig også tage en diskussion om, hvordan vi får det. Men
her i dag kan jeg ikke stå og blive konkret på en model for, hvordan
vi kan gøre det, men vi har jo også ved flere lejligheder fremlagt
forslag om, at vi ønsker at have en diskussion om, at vi skal få
flere med. Så det tænker jeg da vi på et tidspunkt forhåbentlig får
mulighed for at vi kan tage en drøftelse om. Men jeg hilser da
forslaget og de gode input velkommen.
Kl. 10:42

Tredje næstformand (Rasmus Helveg Petersen):
Spørgeren.
Kl. 10:42

Jacob Mark (SF):
Måske kan ordføreren bare reflektere over, om ordføreren synes, det
er paradoksalt, at der er forskel i lovgivningerne, for jeg synes jo, det
er lidt paradoksalt, at man siger, hvad prisen på dagtilbudsområdet
maksimalt må være for forældrene, og det er netop ud fra devisen
om, at alle skal have råd. Der kan man jo bare se, at priserne på
sfo'erne er steget og steget, og nogle steder tror jeg endda man
bruger det som skalkeskjul for at betale for det, der foregår i folke‐
skolen – for at sige det lidt hårdt. Så kan ordføreren måske bare
komme med en refleksion over, om der ikke er noget paradoksalt
ved, at lovgivningerne er forskellige på det her område?

Der synes jeg jo ministeren har ret i, at det, vi har brug for, jo også
er at få en kortlægning af, hvordan det ser ud, og hvad det er for
nogen udfordringer, der gør sig gældende derude. Og hvis vi kan se,
at den store udfordring og problemet er, at priserne er for høje nogle
steder kontra andre steder, så er det jo et fint sted, at man kan tage en
diskussion omkring det.
Kl. 10:43

Tredje næstformand (Rasmus Helveg Petersen):
Den næste spørger er fru Ellen Trane Nørby. Værsgo.
Kl. 10:43

Ellen Trane Nørby (V):
Tak. Jeg havde egentlig markeret for at spørge om noget af det
samme som det, jeg kan høre at SF's ordfører spørger til. Altså,
hvis man fra Socialdemokraternes side har et ønske om, at der er
flere, der skal være en del af fritidspædagogikken – og det er sådan
set et ønske, vi deler – så er man jo også nødt til at notere sig, at
kommunerne over de seneste år har sat prisen op og op og atter op,
og vi har også set, at i takt med indrulningen af skolereformen og
andet er den tid, man er i sfo'en, mange steder blevet reduceret. Det
betyder jo, at hvor man tidligere egentlig havde en større bredde
i forhold til antallet af børn, der enten gik i fritidshjem eller klub
eller andet, så kan vi se, at graden af deltagelse i sfo'erne er lav. Så
når Socialdemokraternes ordfører ligesom ikke her fra talerstolen vil
give en retning på, om Socialdemokraterne kunne kigge på et loft,
vil jeg egentlig bare høre: Deler Socialdemokraterne den analyse, at
prisen i høj grad har været medvirkende til, at vi har fået skubbet
nogle børn ud af vores fritidstilbud?
Kl. 10:45

Tredje næstformand (Rasmus Helveg Petersen):
Værsgo.
Kl. 10:45

Bjørn Brandenborg (S):
Tak for spørgsmålet. Der er jo en todelt diskussion i det her. Ministe‐
ren berørte jo også, at vi har en gruppe af børn og unge, som er
socialt udsatte, og som har mulighed for at få en friplads, men at
man kan se, at en stor gruppe af dem alligevel ikke kommer i vores
sfo'er og vores fritidstilbud. Det er et kæmpeproblem, og der har vi
nok en nød, vi skal have knækket, i forhold til hvordan vi også får
dem med.
Er der så et problem med de generelle udgifter? Jeg deler da
spørgerens refleksioner, hvis det er sådan, at kommunerne bruger det
her som en skrue, hvormed de kan finansiere andre dele af deres
system ved at skrue priserne op på sfo'en. Så synes jeg da, at det
er et problem, for som jeg også sagde i min tale, og som det også
er blevet sagt af både ordføreren for forespørgerne og ministeren,
så ved vi jo, hvad de her forpligtende fællesskaber i sfo'en og i
fritidshjemmene kan. Derfor er det selvfølgelig vigtigt, at der også er
råd til et godt tilbud. Så hvis det er tilfældet, synes jeg da helt klart,
at man godt kan have en diskussion om det, men jeg synes også, som
ministeren har sagt, at det, der er brug for på det her område, er, at vi
får en kortlægning, og at vi bliver klogere på, hvordan det ser ud.
Kl. 10:46

Kl. 10:43

Tredje næstformand (Rasmus Helveg Petersen):
Spørgeren, værsgo.

Tredje næstformand (Rasmus Helveg Petersen):
Ordføreren, værsgo.
Kl. 10:43

Bjørn Brandenborg (S):
Det kan der givetvis godt ligge en diskussion om. Jeg tror, det vigtig‐
ste her er at dele ambitionen om det, der er målet, og jeg er sådan
set enig med spørgeren i, at der godt kan ligge nogle forhindringer.

Kl. 10:46

Ellen Trane Nørby (V):
Tak. Nu har BUPL jo lavet en kortlægning, også nede på kommune‐
niveau, som viser, at det ikke kun er nogle af de børn, der egentlig
kunne have fået en friplads, og nogle af pædagogerne i den kvalita‐

Fredag den 16. april 2021 (F 23)

tive undersøgelse, der er lavet for BUPL, siger: Prøv at høre, vi
har stadig væk en masse nøglebørn, som selv går hjem, selv om de
egentlig kunne få en friplads. Det er den ene gruppe. Men der er jo
også dem, hvor familien ikke kan få friplads, men hvor man vælger
at sige: Prøv at høre, det er blevet for dyrt relativt set, i forhold til
hvor kort tid man er der. Ordføreren sagde, at man så bruger pengene
til at finansiere andre ting, og det må man jo ikke. Er ordføreren
enig i, at hvis kommunerne finansierer andre ting med sfo-betaling,
så skal de penge betales tilbage til forældrene?
Kl. 10:46

Tredje næstformand (Rasmus Helveg Petersen):
Værsgo til ordføreren.
Kl. 10:46

Bjørn Brandenborg (S):
Ja, det er jeg enig i.

Kl. 10:48

Bjørn Brandenborg (S):
Men jeg håber da, at spørgeren både har hørt min tale og den tale,
som ministeren holdt om vores ambitioner om at have et område,
hvor man får endnu flere børn til at være en del af de forpligtende
fællesskaber, for vi ved, det virker. Ministeren sagde, at det jo er det,
der er brug for på det her område, og det tror jeg også at spørgeren
ved, hvis hun taler med dem, der arbejder med det til dagligt. Det
handler også om, at man har brug for at få noget mere viden, og man
har brug for at blive klogere på, hvordan det ser ud. Altså, vi har
jo meget, meget begrænset viden, både når det kommer til forskning
i fritids- og ungdomspædagogikken, men også når det kommer til,
hvordan det ser ud de forskellige steder. Det er jo kun ganske få
organisationer, BUPL og Ungdomsringen, som tager sig tid til at
lave noget af det her arbejde.
Kl. 10:48

Kl. 10:46

Tredje næstformand (Rasmus Helveg Petersen):
Den næste korte bemærkning er fra fru Lotte Rod, Radikale Venstre.
Værsgo.
Kl. 10:47

Lotte Rod (RV):
Jeg er bare nysgerrig på at høre, hvorfor Socialdemokratiet ikke er
med i vores fælles vedtagelse.
Kl. 10:47

Tredje næstformand (Rasmus Helveg Petersen):
Værsgo.
Kl. 10:47

Bjørn Brandenborg (S):
Tak. Jeg synes også, at det er en rigtig, rigtig fin vedtagelsestekst,
som der på tirsdag jo vil være et flertal for i Folketinget. Og spør‐
geren ved jo også godt, at vi rigtig gerne ville være med i den
vedtagelsestekst. Jeg synes bare, det er lidt paradoksalt, at man,
når man indkalder til en forespørgselsdebat, der handler om vores
drømme om fritidspædagogikken de næste 10 år, så vil pålægge
regeringen at indkalde til forhandlinger før ultimo september, som
der står i vedtagelsesteksten. Altså, ministeren sagde jo rigtigt, at vi
står midt i en coronahåndtering. Det er det, der er fokusset nu, og det
er det, som vi har en kerneopgave med at løse. Det betyder jo ikke,
at det her område ikke er vigtigt, og derfor ville Socialdemokratiet
rigtig, rigtig gerne have været med i den vedtagelsestekst. Vi har
også forsøgt at gå rigtig langt for at kunne være med i den, men
vi synes ikke, at tidspunktet er det rigtige i forhold til at pålægge
regeringen, at man skal prioritere lige præcis det her område frem
for f.eks. at håndtere noget i forhold til coronaspørgsmålet, og derfor
er vi ikke med.
Kl. 10:48

Tredje næstformand (Rasmus Helveg Petersen):
Spørgeren.
Kl. 10:48

Lotte Rod (RV):
Men hvad er så Socialdemokratiets bud, hvis der skulle ske noget på
det her område?
Kl. 10:48

Tredje næstformand (Rasmus Helveg Petersen):
Værsgo.

9

Tredje næstformand (Rasmus Helveg Petersen):
Den næste spørger er hr. Jakob Sølvhøj fra Enhedslisten. Værsgo.
Kl. 10:48

Jakob Sølvhøj (EL):
Jeg vil godt sige, at jeg var glad for ordførerens bemærkninger om
fritidsordningernes betydning for børns trivsel og sociale udvikling.
Det deler jeg. Jeg vil godt vende tilbage til og have fokus på det
med betalingen: Synes ordføreren ikke, at der er noget mærkeligt
i, at vi har en folkeskolelovgivning, hvor folkeskolen er absolut
betalingsfri – det er vist endda grundlovssikret – og så har vi som
en del af folkeskoleloven et tilbud, som i princippet skal betales 100
pct. af forældrene? Er det ikke en underlig modstilling i den samme
lovgivning?
Kl. 10:49

Tredje næstformand (Rasmus Helveg Petersen):
Ordføreren, værsgo.
Kl. 10:49

Bjørn Brandenborg (S):
Hvis det også er for at give en kritik af det arbejde, der foregår
i forlængelse af folkeskolen, er jeg ikke enig. Men du må godt
rette mig, hvis det er, at jeg tager fejl. Men jeg synes, det er et
problem, hvis det betyder, at der er flere børn og unge, der fravælger
fritidshjemmene på grund af betalingen. Den problemstilling har jeg
også drøftet flere gange her, men den diskussion er vi jo villige til at
tage, for det er vigtigt, at vi sørger for, at børn og unge har mulighed
for at kunne vælge tilbuddene. Det skal være mit svar.
Kl. 10:50

Tredje næstformand (Rasmus Helveg Petersen):
Spørgeren, værsgo.
Kl. 10:50

Jakob Sølvhøj (EL):
Pengene i sig selv er vigtige, men det er også lidt princippet. Hvis
man tillægger fritidsordningerne så stor samfundsmæssig værdi, som
jeg kan høre ordføreren gør, er det så ikke underligt med den tænk‐
ning, som vi i Enhedslisten ellers på mange måder deler med Social‐
demokratiet, at vi har et så centralt velfærdsområde, hvor det som
udgangspunkt er sådan, at forældrene kan komme til at betale hver
eneste krone selv? Er det ikke et helt principielt problem, uanset
om betalingsevnen rækker eller ej? Er det ikke skævt, at vores vel‐
færdssamfund indholder en sådan mulighed for fuldt forældrebetalte
fritidsordninger?

10

Fredag den 16. april 2021 (F 23)

Kl. 10:51

Tredje næstformand (Rasmus Helveg Petersen):
Værsgo.
Kl. 10:51

Bjørn Brandenborg (S):
Altså, jeg synes jo, at nogle af styrkerne er, som det også er blevet
sagt tidligere i dag, at forbindelsen mellem skole og pædagogerne
i fritidsordninger er kortere, og at det derfor er nemmere at kunne
håndtere og løse nogle af de problemer og udfordringer, der kan
opstå. Men jeg synes også, at når man taler om fritids- og ungdoms‐
pædagogik – det er også noget af det, der måske er blevet snakket
for meget om i dag – skal man passe på, at man ikke laver et
område, der lukker sig om sig selv. For jeg tror, at fritids- og ung‐
domspædagogikken er en styrke, fordi den kan finde ud af at begå
sig på tværs af de der brudflader og være en del af andre arenaer og
kan se ud i det, der er børn og unges virkelighed. Det er jo det, der er
den store værdi, og det er det, der er den store styrke.
Kl. 10:51

Tredje næstformand (Rasmus Helveg Petersen):
Tak. Der er ikke flere korte bemærkninger til ordføreren. Den næste
ordfører er hr. Stén Knuth fra Venstre, der gerne må holde sig parat.
Og så skal jeg anmode om en let afspritning. Tak, og værsgo, hr.
Stén Knuth.
Kl. 10:52

(Ordfører)
Stén Knuth (V):
Tak for det, formand, og tak til Lotte Rod for at stille den her vigtige
forespørgsel. Inden jeg går i gang med min tale, vil jeg lige læne
mig en lille smule op af det, ministeren også sagde. For jeg har også
en oplevelse af, at det her ikke er sort og hvidt, men at der rent
faktisk foregår noget, der kan være godt, men at det jo også er meget
forskelligt fra kommune til kommune, og det skal vi bare have in
mente, når vi fortsætter drøftelserne her, tænker jeg. Er vi endt i en
situation, hvor børn ikke længere har et frirum til at være børn, som
de engang havde, altså et frirum til at udforske, til selv at skabe, til
at lege og til også nogle gange at slå sig? Ja, det er der jo nogle
forskere, der siger. Og det er med det til følge, at vi får flere sårbare
børn, der ikke er robuste til den fremtid, der venter.
Fritidspædagogikken er, eller måske mere har været, det, der
kunne skabe rammen om at skabe robuste og selvhjulpne børn, og
derfor er det også vigtigt at diskutere fritidspædagogikkens kår, både
i dag, men jo også hvordan den skal se ud i fremtiden. For hvad sker
der, når vi pakker en hel generation af børn ind i vat? Det kan vi
måske komme til at se konturerne af de næste par år. Unge i dag er
mindre robuste til at klare sig i mødet med det moderne samfund,
end de var tidligere, og dog kræver det moderne samfund robuste
børn og unge. Sociale medier, iPads og mobiltelefoner har bidraget
til stress og angst hos mange unge, der spejler sig i det glansbillede,
som de ser på nettet. Her bliver de konfronteret med, hvad de ser
som deres egen utilstrækkelighed og fejl. Det selvbillede får de, og
det tager de med sig i skole og på uddannelse. Udfordringerne med
perfektionistkulturen og karakter- og præstationsræset er velkendte,
og et opgør med det kræver, at vi får nogle børn, som har forudsæt‐
ningerne til at stå imod, til at hvile i sig selv og til at håndtere de
udfordringer, som unægtelig dukker op undervejs. I Venstre mener
vi, at fritidspædagogikken og den filosofi, som knytter sig dertil, er
en vej mod det mål. Vi skal skabe friere rammer til børn og skabe
rum for, at børn kan lege, hitte på og eksperimentere, men jo også slå
sig, og lige der, hvor de slår sig, skal der være en pædagog, der kan
samle op og give et kærligt skub videre.

For at lære og for at se ind i en bedre fremtid må vi både se
tilbage og også se en lille smule frem. For en del af årsagen til, at
vi er, hvor vi er, er jo helt sikkert skolereformen fra 2014. Idéen om
mere tid i skolen inddrog jo kun mere af børnenes frihed og fritid og
fastholdt kun i højere grad børnene i et system, hvor målsætninger
om alt muligt blev klemt ind. En del af årsagen er også det, der
foregår politisk, både det i kommunerne, men så sandelig også det
herinde på Christiansborg, og at vi nogle gange mister overblikket
over konsekvenserne af det, vi beslutter. Jeg tror, at den udvikling,
som nok de færreste eller ingen har ønsket, altså det her med, at
børn i dag har mindre frie rammer, er utilsigtet, og derfor er det også
vigtigt, at der er plads til den her debat om, hvilken retning vi ser
fritidspædagogikken gå i fremadrettet, og at vi dermed stopper op,
evaluerer og gør det bedre fremadrettet.
I Venstre ønsker vi også, at når det gælder børn og unge, skal vi i
højere grad sætte dem fri af systemer, der sætter snævre rammer op.
I stedet skal vi give plads. Vi skal give plads til, at børn kan være
børn, samtidig med at de både finder ud af at organisere sig, men jo
også finder ud af hinanden. Vi skal give plads til, at fritidspædago‐
gikken kan gøre det, den er allerbedst til, nemlig at give børn plads
til at udforske hinanden, lege, vise børnene noget om de kreative fag,
men jo også være der og samle op, når der er behov for en kærlig
hånd. Endelig skal vi give plads til, at forældrene kan vælge netop
det tilbud, som de mener deres børn har behov for, om det så er
private eller offentlige tilbud.
Venstre støtter op om både den her forespørgsel, men jo også
vedtagelsesteksten, som Lotte Rod tidligere læste op, og vi ser frem
til en god drøftelse af, hvilken fritidspædagogik vi i fremtiden øn‐
sker. Tak for ordet.
Kl. 10:56

Tredje næstformand (Rasmus Helveg Petersen):
Tak til ordføreren. Der er en kort bemærkning fra hr. Jacob Mark.
Værsgo.
Kl. 10:56

Jacob Mark (SF):
Jeg vil fortsætte lidt i samme spor som det, jeg også spurgte hr.
Bjørn Brandenborg om. Nu sagde fru Ellen Trane Nørby selv, at
priserne for forældrene ude lokalt for at have deres børn i et sfo-til‐
bud er steget, og at det også har ført til flere nøglebørn, som ikke
kommer i fritidstilbud. Så kunne jeg egentlig bare godt tænke mig at
høre: Hvad vil Venstre egentlig gøre ved det problem? For det mener
jeg er et fuldstændig afgørende problem at få løst, sådan at alle har
adgang til at gå i fritidstilbud, sådan at flere synes, det kan betale sig
at melde sig ind – ikke at det kan betale sig at arbejde, men at det
kan betale sig at gå i sfo – men det kræver jo, at vi gør noget. Så
hvad mener Venstre, man skal gøre her?
Kl. 10:57

Tredje næstformand (Rasmus Helveg Petersen):
Værsgo.
Kl. 10:57

Stén Knuth (V):
Tak, formand. Vi er helt sikkert med på at diskutere både et loft
i betalingen, og vi vil også gerne diskutere lovgivning, altså hvor
det her skal ligge, for det ligger jo på forskellige områder, hvilket
også gør, at der er forskellige priser på det her. Nu kommer jeg selv
fra en kommune, hvor vi har forskellige priser på de her forskellige
tilbud, og hvor forældre godt kan være noget forvirrede over, hvorfor
man skal betale noget, fordi man bor ét sted, og noget andet, fordi
man bor et andet sted. Så vi er helt med på en fri og fordomsfri
diskussion både i forhold til økonomi, men også om, hvor det skal
ligge lovgivningsmæssigt.

Fredag den 16. april 2021 (F 23)

Kl. 11:00

Kl. 10:58

Tredje næstformand (Rasmus Helveg Petersen):
Spørgeren, værsgo.

11

Tredje næstformand (Rasmus Helveg Petersen):
Ordføreren.
Kl. 10:58

Jacob Mark (SF):
[Lydudfald] ... uddannelses- og skolepolitik i disse tider er godt og
dejligt at høre, for jeg synes, at det netop sætter fritidspædagogikken
mere i fokus og også giver mere frihed ude lokalt. Sidste gang, i
sidste valgperiode, hvor vi foreslog det her med et loft over foræl‐
drebetalingen – for det har både Enhedslisten og SF foreslået – var
man ikke så indstillet på det, men jeg vil gerne kvittere for, at det vil
man gerne kigge på nu, for det tror jeg er ret afgørende, hvis vi skal
have flere til at vælge tilbuddet til igen.
Kl. 10:58

Tredje næstformand (Rasmus Helveg Petersen):
Værsgo til ordføreren.
Kl. 10:58

Stén Knuth (V):
Tak, formand, og tak for roserne til Jacob Mark – bliv du bare ved
med det.
Kl. 10:58

Tredje næstformand (Rasmus Helveg Petersen):
Den næste korte bemærkning er fra hr. Jakob Sølvhøj fra Enhedsli‐
sten. Værsgo.
Kl. 10:58

Jakob Sølvhøj (EL):
Altså, jeg bliver nysgerrig på udsagnet om, at Venstre er åben for
at diskutere, hvor fritidsordningerne skal ligge lovgivningsmæssigt.
Skal det forstås sådan, at Venstre er åben over for, at vi flytter
området tilbage, sådan at det lovgivningsmæssigt, entydigt bliver
forankret ovre i dagtilbudsloven og ikke i folkeskoleloven?
Kl. 10:59

Tredje næstformand (Rasmus Helveg Petersen):
Ordføreren.
Kl. 10:59

Stén Knuth (V):
Tak. Jeg skal ikke stå at love noget her. Det, jeg lover, er, at vi gerne
vil diskutere det, og jeg kan bare se, at der er nogle problematikker i,
at det ligger forskellige steder, og det synes jeg er uhensigtsmæssigt
både for dem, som er i området, men jo også for de forældre, som
bruger de her tilbud til deres børn.
Kl. 10:59

Tredje næstformand (Rasmus Helveg Petersen):
Spørgeren.
Kl. 10:59

Jakob Sølvhøj (EL):
Jeg ser frem til den debat. Så vil sige, at jeg også godt kunne lide
i billedet med barnet, der falder og skal hjælpes op. Det kan jo
være svært, når der er 30-35 børn pr. voksen i nogle skolefritidsord‐
ninger. Nu er jeg med på, at Venstre nok ikke er så begejstret for
minimumsnormeringer, men er der ikke noget, der tyder på – med de
tal, vi kender – at der er et behov for at investere i mere personale i
skolefritidsordningerne?

Kl. 11:00

Stén Knuth (V):
Jeg tror, at den debat er mere nuanceret. Jeg tror faktisk, som jeg
også indledte med at sige, at det er meget forskelligt, både hvor
meget normering der er, men jo også, hvor mange pædagoger der så
er til stede, når børnene bruger de her tilbud. Så jeg er ikke entydigt
med på det billede, som ordføreren tegner, nemlig at der er 1 til
30-35. Det er et billede, der er meget forskelligt, men lad os også
bare drøfte det videre, tænker jeg.
Kl. 11:00

Tredje næstformand (Rasmus Helveg Petersen):
Der er ikke flere korte bemærkninger. Vi siger tak til Venstres ordfø‐
rer (Stén Knuth (V): Velbekomme).
Den næste ordfører er hr. Alex Ahrendtsen fra Dansk Folkeparti,
der gerne må holde sig klar. Værsgo.
Kl. 11:01

(Ordfører)
Alex Ahrendtsen (DF):
Tak, formand. Da jeg var barn, gik jeg ikke i fritidsklub eller på
fritidshjem. Jeg tror, at jeg var der en enkelt gang og kedede mig så
gudsjammerligt, at jeg skyndte mig hjem. Da jeg var barn, havde vi
jo fri efter skole, og så tog vi hjem, og så legede vi, eller vi tog til
fodbold eller tog ud i skoven eller tog på eventyr. Men der havde
vi jo heller ikke computere og iPhones og iPads, og jeg er godt klar
over, at barndommen og det at vokse op i dag er helt anderledes, end
da jeg var barn. Og derfor kan det også give god mening, at man
har en fritidspædagogik, så man i dag lærer børnene at fjerne øjnene
fra iPhonen og iPaden, og det kan være ekstremt svært, fordi mange
børn er afhængige af den, og fordi det er sådan, de er sammen; de
sidder og er sammen på deres iPhones og hygger sig.
Jeg vil dog også sige, at det er skolerne, kommunerne og for‐
ældrene, der har ansvaret. Skolerne har ansvaret for sfo'en, og de
har også ansvaret for forældrebetalingen, og sådan synes jeg at det
fortsat skal være. Og det er skolerne, der har det helt lokale ansvar
for, hvordan man vil tilrettelægge sfo'en og eventuelt et fritidstilbud.
Jeg tror, at vi en gang imellem i Danmark glemmer, at fritid
består af fri og tid. Fordi vi i så mange år har været en velfærdsstat
og et velfærdssamfund, er det næsten blevet sådan lidt underligt, at
børnene godt kan lege selv og være selv, uden at der er en voksen til
stede, der på en eller anden måde skal skabe rammerne for dem. Det
synes jeg er uheldigt. Altså, jeg drømmer mig nogle gange tilbage til
kakao med mor og kammeraterne, og jeg ved godt, at det ikke kan
lade sig gøre i dag; det er andre tider. Og jeg er som sagt klar over, at
fritidspædagogikken har en plads.
Ministeren har redegjort for de drømme, som fru Lotte Rod har
efterspurgt, med hensyn til fritidspædagogik om 10 år, og det har
været interessant at lytte til ministeren, og vi tager talen til efterret‐
ning. Hvad der så sker, er det op til regeringen at finde ud af, altså
om der skal indkaldes til drøftelser efter denne forespørgsel. Det
skulle være ordene.
Kl. 11:04

Tredje næstformand (Rasmus Helveg Petersen):
Tak til ordføreren. Der er ikke nogen, der har bedt om korte be‐
mærkninger. Den næste ordfører er hr. Jacob Mark fra Socialistisk
Folkeparti. Værsgo.

12

Fredag den 16. april 2021 (F 23)

Kl. 11:04

(Ordfører)
Jacob Mark (SF):
Jeg var en af de der uuddannede unge, som fik et godt ungdomsjob
på en folkeskole, da jeg var færdig med gymnasiet – dem er der alt
for mange af. Men jeg var lidt heldig at få det job, for det åbnede
mine øjne for mange ting. Bl.a. underviste jeg en 0.-klasse, og det
kunne godt være en udfordring. Der sad 29 børn, der hver dag havde
mange forskellige ønsker og drømme for, hvad de skulle den dag, de
mødte op, og en af dem var Hjalte – det tør jeg godt sige, for det vil
han ikke have noget mod.
Hjalte var ikke så god til at gå i skole, han syntes ikke, det var så
sjovt – han mindede faktisk lidt om mig selv – og når Hjalte skulle
spise, kørte makrelmadderne rundt på bordet, og når vi skulle lave
ting – der var syning, og man skulle lære at skrive bogstaver – så
tror jeg egentlig, hans reaktion ofte bare var at lægge hovedet ned
på bordet og sige: Åh. Så tænkte jeg: Hvad pokker gør man lige for
sådan en som Hjalte?
Men mange af os uuddannede havde så også den fordel at være
ansat i sfo'en, så vi gik direkte over i sfo'en bagefter og fortsatte der,
og da jeg så kom derover, var det, som om Hjalte var forvandlet.
Han havde syntes, det havde været ulideligt at være i skole, men
derovre var Hjalte en helt. I klassen var han sådan en, som de andre
måske kiggede lidt underligt på nogle gange, men ovre i sfo'en var
han den, alle ville lege med, fordi han havde den vildeste fantasi,
fordi han ikke var bundet til en stol ved et bord med faste opgaver,
men kunne tonse rundt og sætte lege i gang. Der var voksne, der
ikke krævede andet af ham, end at han var ordentlig mod sine kam‐
merater.
Jeg kunne godt tænke mig, at vi igen giver mere plads til alle de
Hjalter, der er rundt omkring – for dem er der mange af – og den
bedste vej til det er dels at give bedre plads til dem i skolen, men
dels også at sørge for, at der bliver mere tid til fritidspædagogikken.
Jeg ikke en af dem, der mener, at det var at gøre Hjalte en tjeneste at
gøre skoledagen længere, for for Hjalte blev det bare en meget lang
dag, indtil han kunne komme i sfo.
Så min vision for fritidspædagogikken er virkeligheden, at den
skal have meget mere plads, rum og tid og prioriteres meget højere.
Jeg vil have færre nøglebørn, som går hjem efter skole, fordi det lige
kunne betale sig, og så gav man dem lige lommepenge i stedet for,
eller fordi det var sjovere at spille computer, og flere børn, der er en
del af et stærkt fællesskab, fordi de simpelt hen ikke har lyst til at gå
hjem, fordi de synes, det er så fedt ovre i sfo'en. Jeg vil have, at det
vigtigste i vores skole-, børne- og ungdomspolitik ikke er det, der er
på et skema, og det, der kan måles eller vejes på, men er de ting,
som skaber livsglæde og udvikling for sådan nogle som Hjalte og i
øvrigt alle andre. Det er min vision.
Det kræver nogle konkrete tiltag, og det, som jeg mener man
skal gøre, er dels, at man skal lægge et loft over forældrebetalingen.
Ja, der er fripladser og tilskud til dem, der har allermindst, men for
mange, der tjener en helt almindelig indkomst, er der ikke tilskud,
og for dem er det dyrt, særlig i de kommuner, hvor man bare har
hævet prisen, og dem er der desværre flere af. Jeg vil have bedre
normeringer, sådan at det ikke bare bliver opbevaring, men sådan
at personalet faktisk kan udleve de drømme, de havde, da de tog
uddannelsen. Det er der mange der er kede af at de ikke kan i
dag, fordi der bare er blevet sparet og sparet. Jeg vil have, at det
skal have sin egen lov, at det ikke bare skal være et ophæng på
vores skolelov, men at det har en selvstændig lov og et selvstændigt
formål. Jeg vil have længere åbningstid og kortere skoledage. For
tid betyder noget, både i forhold til hvad forældrene tænker, med
hensyn til om de skal betale den pris, når der alligevel er så kort
tid i sfo'en, men også, fordi der er nogle børn, der bare har brug for
længere tid ovre i fritidsordningen, og fordi nogle af de problemer,

vi ønskede at løse, da vi lavede folkeskolereformen, faktisk er bedst
løst i fritidsordningen. Om det så skal være selvejende igen, eller om
man skal gøre det selvstyrende, synes jeg er en diskussion, vi kan
fortsætte fremadrettet.
Der har været enormt store besparelser på sfo'en, både med folke‐
skolereformen og siden hen i kommunerne, og nu er der så også et
problem med corona, der får flere til at melde sig ud, så derfor er
det så vigtigt, at vi tager en debat om de langsigtede visioner, og jeg
synes, det er fedt at høre mine kollegaers visioner for fritidspædago‐
gikken, men det er også vigtigt, at vi får lavet en akut plan for at
sørge for, at det ikke bare er noget, vi diskuterer om 10 år, men at vi
har gode sfo'er og fritidstilbud både i år, næste år og de kommende
år. Det er der så meget brug for.
Kl. 11:09

Tredje næstformand (Rasmus Helveg Petersen):
Tak til ordføreren for SF. Der er lige kommet ønske om en kort
bemærkning. Fru Lotte Rod, Radikale Venstre. Værsgo.
Kl. 11:10

Lotte Rod (RV):
Jeg kan jo høre, at vi har mange af de samme ting på listen, så jeg
vil bare spørge: Hvad prioriterer SF egentlig først, som det vigtigste,
hvis I har gjort jer det klart?
Kl. 11:10

Tredje næstformand (Rasmus Helveg Petersen):
Værsgo.
Kl. 11:10

Jacob Mark (SF):
Jeg ser det som ret vigtigt, at der kommer mere tid, for jeg tror bl.a.,
at der er nogle børn, der simpelt hen har brug for mere tid i sfo'en,
fordi det er der, de kan være kongerne – for at sige det rent ud –
eller heltene, eller hvad vi skal kalde dem. Så tid i sig selv er vigtigt,
og det kræver, at man tager tiden fra noget andet, for de skal også
hjem og spise aftensmad med forældrene. Så det vil betyde kortere
skoledage, men det har også et andet selvstændigt formål, for som
jeg sagde, er der nogle forældre – og det kan man jo egentlig godt
forstå – som laver sådan lidt en cost-benefit-analyse af det, hvor
tiden kan være så kort, at de ikke vil betale prisen. Så hvis tiden nu
er lang, tror jeg egentlig også, at færre vil melde deres børn ud.
Så jeg tror, at det at få mere tid i sfo er det første, vi skal kigge
på, og så kort derefter på minimumsnormeringer i sfo og loft over
forældrebetalingen.
Kl. 11:11

Tredje næstformand (Rasmus Helveg Petersen):
Er der en opfølgning? Nej, godt. Vi siger tak til ordføreren. Den
næste ordfører er hr. Jakob Sølvhøj fra Enhedslisten. Værsgo.
Kl. 11:11

(Ordfører)
Jakob Sølvhøj (EL):
Det er sjældent, at forespørgsler giver anledning til at bede en mi‐
nister om at drømme og ordførerne måske også. Det tror jeg er en
skam. På den anden side tænkte jeg også, da jeg forberedte mig,
at desværre har debatter om fritidspædagogik og børns fritid ofte
udviklet sig som et mareridt. Den politiske diskussion om fritidspæ‐
dagogik har i alt for høj grad drejet sig om, hvordan fritidspædago‐
gikken kunne sættes i undervisningens tjeneste i stedet for at være i
egen ret, og debatten om børns fritid har alt for ofte haft fokus på,
hvordan man kunne begrænse den. Det har i en lang årrække været
en stærk politisk dagsorden, at børn skulle have mere undervisning,
længere skoledage og deraf mindre fritid, og det var vel at mærke

Fredag den 16. april 2021 (F 23)

ikke en debat, der startede med folkeskolereformen, sådan som man
nogle gange kan få indtryk af. Vi skal faktisk helt tilbage til starten
af 80'erne for at se, hvordan grunden politisk blev lagt til en tidligere
skolestart, og hvordan der blev udviklet planer om etablering af en
helhedsskole. Det var også i den periode, man satte kurs mod at gøre
fritidsinstitutionerne til en fuldstændig integreret del af skolen og
afvikle fritidshjemmene til fordel for skolefritidsordninger.
Det er mit indtryk, at rigtig mange børn, forældre og personale
– jeg har faktisk selv arbejdet på et fritidshjem for år tilbage –
elskede fritidshjemmene. Derfor fik fritidshjemmene også et langt
liv efter midten af 80'erne, men desværre er der i dag, som fru Lotte
Rod også var inde på, stort set ingen tilbage. Det har været en trist
udvikling at se den ene kommune efter den anden nedlægge sine
fritidshjem til fordel for sfo'er, og det har det, især fordi det ikke
bare har handlet om at udføre den samme pædagogiske virksomhed
under et andet lovgrundlag, men udviklingen har været påvirket af,
at der fra mange sider har været et stærkt ønske om netop ikke at
have fritidspædagogikken i egen ret, men at sammensmelte skole og
fritid. Heldigvis er der også blevet trukket den anden vej, først og
fremmest i kraft af det engagerede personale, som er rundtomkring
på vores fritidsordninger, og som har kæmpet for at holde fast i
hele den fritidspædagogiske tradition og værne om børns frie tid.
Det er nemlig rigtig vigtigt, at børns fritid ikke betragtes som en
overflødig luksus. Børns fritid har en værdi i sig selv, og vi skal
have fritidsinstitutioner, hvor alt ikke er voksenstyret. Der skal være
masser af plads til leg, der skal være plads til at eksperimentere
og til at udforske verden, og ikke mindst skal det være et sted,
hvor der er rigtig meget koncentreret fokus på, hvordan vi sikrer, at
børn udvikler venskaber og udvikler de fællesskaber, som er utrolig
vigtige for børns udvikling og liv.
I Enhedslisten ser vi gerne, at børns frie tid bliver udvidet på
bekostning af skoletiden. Vi synes, det er på høje tid, at man også i
praksis erkender, at folkeskolereformens lange skoledage var en fejl.
Vi ønsker at gøre noget ved den tårnhøje forældrebetaling i sfo'erne.
En KL-undersøgelse viser, at forældrene i næsten hver femte kom‐
mune betaler mellem 80 og 100 pct. af de samlede driftsudgifter
på området. Vi vil have lagt et loft over betalingen, så fritidsordnin‐
gerne også i fremtiden kan være for alle børn, og så ønsker vi, at
vi tager fat på at forbedre normeringerne i sfo'erne. Normeringerne
er gennemsnitligt, siger en BUPL-undersøgelse, lige godt og vel
20 børn pr. voksen, og i en række eksempler er det kommet frem,
at der er normeringer, hvor der er 30-35 børn pr. voksen. Det er
simpelt hen uacceptabelt, og i Enhedslisten ønsker vi, at vi skal
have minimumsnormeringer, så der højst er 9 børn pr. pædagogisk
medarbejder.
Det bliver jo meget praktisk og måske for lidt drøm; det kan
jo være en af de fejl, vi begår her i Folketinget. Skulle jeg have
en drøm, som jeg ved er vanskelig at realisere, skulle det være,
at vi genskabte fritidshjemmene, så de var fuldstændig frigjorte fra
skolens snærende bånd, ikke fordi der ikke skal samarbejdes, men
fordi fritidspædagogikken skal have lov at leve i egen ret. På vej
mod drømmen er det vigtigt, at vi handler praktisk politisk, og der
synes jeg, at vi passende kunne starte med længere åbningstider i
sfo'erne, med en lavere forældrebetaling og med indførelse af mini‐
mumsnormeringer, sådan at der er voksne nok til at varetage den
vigtige fritidspædagogiske opgave.
Kl. 11:16

Tredje næstformand (Rasmus Helveg Petersen):
Vi siger tak til ordføreren. Der er ikke nogen korte bemærkninger.
Og undskyld, hr. Jakob Sølvhøj, kan vi lige få en soignering af
talerstolen? Tak.
Den næste ordfører er fru Mai Mercado fra Det Konservative
Folkeparti, der gerne må holdes klar. Der er jo hygiejnepoliti her.
Værsgo.

13

Kl. 11:17

(Ordfører)
Mai Mercado (KF):
Stor tak til De Radikale for at fremsætte den her forespørgselsdebat
om drømmene for fritidspædagogikken. Det er jo ikke så tit, at vi
har forespørgselsdebatter om drømmene – så det kan egentlig meget
godt lide. Vores drømme for fritidspædagogikken i Det Konservative
Folkeparti er, at fritidstilbuddene giver rum til udfoldelse, som gør,
at børn og unge først bliver til nogen, før de bliver til noget. For ja,
det er jo egentlig helt essentielt: Man skal blive til nogen, før man
begynder at have drøftelsen om at blive til noget. Og den udlægning
finder jo også sted i sfo'erne; at unge først og fremmest er aktive
medskabere af deres egen fritid, og at de har mod på at gribe de mu‐
ligheder, der opstår. Det er der, hvor de inspirerer andre og oplever,
hvordan de selv inspirerer. Børn finder tryghed i fællesskaberne i
fritidslivet, hvor de jo med passende støtte fra de voksne sikrer, at
der ikke er tale om præstationskrav, og at man undgår mobning og
på anden vis deltager med et godt kammeratskab.
På paedagogen.dk beskrives det, hvordan sfo'erne igennem årene
typisk har rettet fokus mere og mere mod en læringsdagsorden, her‐
under hvordan sfo'ens pædagogik kan virke som et supplement til,
hvad der foregår i undervisningen. Og det rynkede jeg lidt brynene
over, da jeg læste det. For i min optik må der egentlig gerne være
læring i en sfo, for vi lærer jo af alt. Vi lærer jo også af leg; vi
bliver klogere af leg. Det er rigtig godt. Men jeg er ikke vild med,
at det bliver koblet til undervisningssituationen, og jeg er ikke vild
med, at det bliver koblet til skolen, for en sfo er jo netop fri tid;
fritid – det ligger i ordene. Så sfo'en skal være et sted, hvor eleverne
ikke hele tiden skal føle, at de bliver vurderet, hvor de ikke hele
tiden føler, at de bliver målt og vejet, hvor de ikke sidder på nåle,
men hvor de netop kan have fri. Og så er det også et sted, hvor
børnene får mulighed for kreativitet, bevægelse, sociale fællesskaber
og samvær og ikke mindst også de gode kammeratskaber, og det skal
vi jo politisk skabe rammerne for herinde på Christiansborg. Men vi
kan jo ikke gøre det alene, og man skal være varsom med at begynde
at trække en masse ned over fritidspædagogikken herindefra. Så
derfor er det med en involvering af kommunerne, hvor kommunerne
spiller en meget, meget stor rolle i selve eksekveringen af den lokale
fritidspædagogik.
Så har der været flere, som har fortalt om, hvordan det var for
dem at gå i sfo eller at have stiftet bekendtskab med sfo'erne – både
SF, Radikale og Dansk Folkeparti fortalte om det. Det, jeg bedst
husker, er Annelise. Annelise havde et meget, meget langt hår helt
ned til midten af ryggen, som man måtte få lov til at frisere og få
lov til at sætte i én uendelighed, og det var helt fantastisk. Og så
har jeg også minderne fra bålpladsen, men også om noget, som helt
sikkert ikke var gået i dag. For jeg husker, at vi tog en skovl, og så
udhulede vi et stykke franskbrød og lagde det på skovlen, og så slog
vi et æg ud, og så lavede vi spejlæg i franskbrødet på skovlen, som
jo hverken var blevet rengjort eller noget som helst forinden.
Sådan var det dengang, og det er ikke sikkert, at det ville fore‐
gå i dag. Men det, der til syvende og sidst må være visionen for
fritidspædagogikken, når vi heroppefra kan stå og tænke tilbage på
de lykkelige minder, som vi har fra vores tid på fritidshjem eller i
sfo, er, at vores børn og unge også fremover kommer til at have en
tilsvarende perlerække af lykkelige minder, som de tager med sig
videre.
Kl. 11:21

Tredje næstformand (Rasmus Helveg Petersen):
Tak til den konservative ordfører. Der er ikke nogen korte bemærk‐
ninger. Den næste på talerstolen er så børne- og undervisningsmini‐
steren.

14

Fredag den 16. april 2021 (F 23)

Kl. 11:21

Kl. 11:24

Børne- og undervisningsministeren (Pernille Rosenkrantz-Theil):
Jeg må blankt erkende, at jeg ikke forstår den her forretningsorden,
så jeg ved ikke, hvad det egentlig er, jeg skal heroppe på nuværende
tidspunkt. Jeg tror, at det var hr. Alex Ahrendtsen, der sagde, at han
ønskede sig tilbage til dengang, hvor man kom hjem efter skole, og
så var der boller og kakao. Jeg ønsker mig tilbage til dengang, hvor
en forespørgsel fulgte den forretningsorden, den nu engang gjorde
tilbage i 2001, ikke?
Jeg synes jo simpelt hen, at Konservatives ordfører egentlig fik
sat et ufattelig fint punktum, for det er jo det, det hele handler om,
nemlig at få skabt en god barndom for børnene. Og jeg synes, at vi
har haft en rigtig god debat her, hvor jeg egentlig synes, at jeg på
regeringens vegne fik givet de pointer med, jeg gerne ville, i min
indledende tale. Socialdemokratiets ordfører synes jeg også holdt en
virkelig god tale og fik svaret på spørgsmål.
Men hvis meningen med den her anden runde er, at jeg skal stå til
rådighed for spørgsmål, så gør jeg jo selvfølgelig utrolig gerne det.
Jeg synes, at der ligger rigtig mange gode debatter nede i maven på
det her. Men hvad der egentlig er meningen med, at der skal være
to gange, jeg ved ikke hvor mange minutter, til en minister heroppe,
ved jeg ikke. Det kan man tage en diskussion om i Udvalget for
Forretningsordenen. Men nogle gange var gamle dage bedre. Tak.

Jacob Mark (SF):
Ministeren sagde i sin første tale, eller måske var det i virkeligheden
i et svar, at det jo ikke er nogen overraskelse, at coronaen har haft
negative konsekvenser for sfo'en, og det har ministeren i virkelighe‐
den vidst siden april sidste år. Og det vækkede i hvert fald den
følelse i mig, at jeg så kunne få lyst til at spørge, hvorfor der ikke
rigtig er gjort så meget for at hjælpe sfo'en.
For lige præcis sfo'en synes jeg er et af de steder, hvor vi egentlig
ikke har løftet, og det er jo måske lige så meget SF's ansvar. Men for
at sige det rent ud ved jeg at mange i sfo'en føler sig glemt. Det er
ikke noget, der har fyldt meget i debatten. Udmeldestallene stiger og
stiger, og i forvejen bliver der sparet derude. Er det egentlig ikke tid
til, at vi får sat os sammen og sagt: Hvad gør vi med den sfo nu her
under corona?

Kl. 11:22

Tredje næstformand (Rasmus Helveg Petersen):
Tak til ministeren. Den første spørger er fru Lotte Rod. Værsgo.
Kl. 11:22

Lotte Rod (RV):
Hvad har gjort størst indtryk på ministeren af det, vi har talt om?
Kl. 11:22

Tredje næstformand (Rasmus Helveg Petersen):
Værsgo til ministeren.
Kl. 11:22

Børne- og undervisningsministeren (Pernille Rosenkrantz-Theil):
Jeg må sige, at noget af det, jeg i hvert fald har siddet og er blevet
forundret over, egentlig er uenigheden om det her med, om tingene
skal være skarpt adskilt fra skolen eller ej. Altså, nogle gange er der
nogle – hvad kan man sige – uenighedslinjer, som er anderledes end
normalt, for i virkeligheden hører jeg jo et Folketing, hvor man på
lange stræk er enige om rollen.
Jeg sad sådan og tænkte over, at der ville være andre samfund,
hvor man med det samme fandt på, at fritidspædagogikken netop
skulle sættes ind i en sådan læringsfunktion, altså så det stort set
blev en miniskole, bare efter skoletid. Det er der jo ingen der siger i
det her Folketing. Så der er nogle positioner, der ville være oplagte,
men som ikke er til stede – og måske i virkeligheden heldigvis for
det – men så synes jeg, at der er nogle andre positioner til stede,
som jeg kan være nysgerrig på, bl.a. hvorfor det skulle være så
vigtigt, om det lå det ene eller det andet sted. Jeg har i hvert fald den
opfattelse, at det har været et meget stort fremskridt, at man har fået
en større grad af helhedsorientering og sammenhæng i hverdagen.
Og så kan man jo gå til fodbold, hvis man ikke gider at være mere på
skolen.
Men det er noget af det, jeg er nysgerrig på, og noget af det, jeg
også synes, at vi skal give os tid til at drøfte mere i dybden.
Kl. 11:24

Tredje næstformand (Rasmus Helveg Petersen):
Er det opfølgende? Nej. Hr. Jacob Mark fra SF, værsgo.

Kl. 11:25

Tredje næstformand (Rasmus Helveg Petersen):
Værsgo til ministeren.
Kl. 11:25

Børne- og undervisningsministeren (Pernille Rosenkrantz-Theil):
Altså, nu blev der truffet over 1.500 beslutninger i april måned sidste
år, så selvfølgelig kan vi ikke alle sammen huske alle sammen. Men
jeg vil bare erindre SF's ordfører om, at SF's ordfører faktisk selv
har været med til, at vi i forbindelse med sidste sommer satte ret
mange penge af, og at kommunerne kunne gøre det, at de netop lod
det koncentrere om fritidspædagogikken. Så det er jo ikke, fordi det
så er alt derude i al evighed og alt det her, men det er bare for at sige,
at jeg faktisk mener, inklusive SF's ordfører, at der har været rigtig
god fokus på det her, og vi skal huske på, at det er en kommunal
opgave, og det er det samme med folkeskolen. Det vil sige, at det,
når vi drøfter de ting herinde og vi i øvrigt sætter penge af, så ikke er
os, der udfører opgaven.
Men jeg vil sige det sådan – fuldstændig som jeg sagde det
tidligere i mit svar – at problemet blev rejst over for mig første gang
af KL helt tilbage i april sidste år, og vi har jo haft det sektorpartner‐
skab. Vi har jo ligesom de to grupper, og det ved hr. Jacob Mark alt
om, men det er også bare lige for offentligheden: Vi har den politiske
følgegruppe, hvor alle partierne sidder, og så interessenterne, hvor
alle dem, der arbejder i felten og forældrene og eleverne er med,
og der har der været et fokus på fritidspædagogikken uforandret hen
over månederne. Så jeg er egentlig ikke enig i beskrivelsen af, at der
ikke har været en opmærksomhed omkring det. Men der er altså en
global pandemi, så lige nu er jeg bekymret for fritidsområdet, og jeg
er bekymret for folkeskolen, og jeg er bekymret for erhvervsuddan‐
nelserne, hvor de heldigvis kommer tilbage på fuld tid nu.
Så det er bare for at sige, at vi jo ved, at der er en masse negative
konsekvenser af pandemien, og det er der så også på fritidsområdet,
men jeg opfatter det ikke sådan, at det så har været negligeret, i
forhold til hvor svært det har været, også på de andre områder.
Kl. 11:26

Tredje næstformand (Rasmus Helveg Petersen):
Hr. Jacob Mark.
Kl. 11:26

Jacob Mark (SF):
Det tror jeg nu faktisk nok at jeg gør. Både når det har handlet om
restriktioner og retningslinjer, har sfo'en altid været dem, hvor det
var lidt uklart, hvad der egentlig gjald for dem, og når vi har lavet
hjælpepakker – og dem har jeg jo selv været med til at lave – er det
jo også altid endt ud i, at sfo'erne igen lidt er blevet sådan et ophæng
på skolen. Man kan lige vælge at bruge lidt, men der er f.eks. ikke

Fredag den 16. april 2021 (F 23)

øremærket en økonomi til sfo'en, og der er ikke sådan en eller anden
øremærket tankegang om, hvordan vi styrker sfo'en. Så min appel er
i virkeligheden bare med alt det, vi har gjort sammen nu og med de
udmeldelsesstal, at jeg tror, at tiden er kommet til at få sat sig ned og
lagt en plan for sfo'en.
Kl. 11:27

Tredje næstformand (Rasmus Helveg Petersen):
Ministeren, værsgo.
Kl. 11:27

Børne- og undervisningsministeren (Pernille Rosenkrantz-Theil):
Vi har jo et politisk følgegruppemøde senere i dag og har det igen
tirsdag i næste uge, og jeg er uforandret indstillet på, at de problem‐
stillinger, som dukker op undervejs i forhold til corona, tager vi, og
hvis der er behov for en status på, hvor vi er lige nu i forhold til
sfo'erne, vil jeg gerne bede KL om – vi får jo løbende meldinger fra
dem – at give os sin seneste ombæring af meldinger på, hvor vi står,
og så præsentere det for følgegruppen, så vi kan få en drøftelse af,
hvor vi er i forhold til corona.
Jeg slår mig på det der med adskillelsen, så det kommer vi til at
komme hen over med hinanden af nogle omgange, fordi helhedsori‐
enteringen er vigtig for mig. Adskiller man det for meget, mister vi –
det er der i hvert fald en risiko for – en del af den adskillelse, og jeg
er nysgerrig på det. Altså, vi må jo drøfte, hvad det er, man vinder,
og hvad det er, man taber, men jeg er ikke umiddelbart en særlig stor
tilhænger af, at man så siger, at der er én skål til det og én skål til
det, og at man ligesom i højere og højere grad får det mast op i to
forskellige hjørner. Jeg synes jo faktisk, at hele idéen har været, at
man ikke i forhold til indholdet, men at man i forhold til det løbende
samarbejde og den måde, man vælger at prioritere på, mere og mere
kan se det i en sammenhæng med hinanden. Men det må vi tage
nogle flere snakke om.
Kl. 11:28

Tredje næstformand (Rasmus Helveg Petersen):
Hr. Bjørn Brandenborg, Socialdemokraterne, for næste korte be‐
mærkning.

Kl. 11:29

Tredje næstformand (Rasmus Helveg Petersen):
Tak. Ministeren.
Kl. 11:29

Børne- og undervisningsministeren (Pernille Rosenkrantz-Theil):
Jamen altså, jeg er helt enig i betragtningen. Og med hensyn til det
der med at føle sig glemt, så har jeg jo den oplevelse, at hvis jeg
f.eks. som minister siger pip om gymnasieskolen, så skal det nok
tage alle overskrifterne, og på samme måde, hvis jeg siger pip om
folkeskolen, så skal det også nok tage overskrifterne, men siger jeg
pip om erhvervsskolerne eller om sfo'erne og fritidspædagogikken,
så tager det ikke nogen overskrifter. Derfor kan jeg faktisk godt
forstå, at man føler sig overset, eller hvad ved jeg. Man ser ikke
sig selv genspejlet i mediebilledet på samme måde som de andre
områder gør.
Men jeg vil sige på den måde, at der har været diskussioner
om retningslinjerne, og det er da helt med vilje – det er godt nok
med ført hånd og helt med vilje og efter lange diskussioner og dybe
overvejelser om mange dilemmaer – at retningslinjerne er landet,
præcis som de har gjort. For der var jo en efterspørgsel på, at man
skulle følges med sin egen klasse, og at man ligesom skulle være i
samme boble som sin klasse over på fritidsområdet og også, når man
kom i sfo. Det kan der sikkert smittetryksmæssigt være alt mulig
godt i, men hvad angår det rent pædagogiske, må man sige : No,
no, no. Altså, der har vi jo virkelig brug for, at fritidspædagogikken
er det, den er, nemlig fri tid, og at den gruppe, man er sammen
med, har en anden sammensætning end i skolen. Det er simpelt hen
en selvstændig pointe. Smittetrykket skal selvfølgelig kunne holde
til det og alt det der, men det er bare for at sige, at det ville have
meget nemmere bare sige, at det bare er et vedhæng til folkeskolen,
så vi følger bare den. Det har da kostet blod, sved og tårer at få
lagt de ting ordentligt, og det synes jeg så til gengæld vi har gjort.
Men jeg kan godt forstå, at den enkelte, der arbejder i sfo'en, ikke
nødvendigvis har opdaget det, for der er ikke meget mediestorm at
finde på det område.
Kl. 11:31

Kl. 11:28

Bjørn Brandenborg (S):
Tak for det. Det er ikke, fordi jeg har et kritisk spørgsmål til ministe‐
ren, men egentlig, fordi det spørgsmål, som hr. Jacob Mark stillede,
fik mig til at undre mig lidt. Jeg kunne have håbet på, at han havde
stillet mig det spørgsmål i stedet for. Men jeg ved jo også, at der
er rigtig mange fra det område, som måske ikke er helt enige i den
betragtning.
Mit spørgsmål til ministeren kan være, om ministeren ikke er
enig i, at man faktisk har tænkt klubber og fritidsområdet ind i
løsningen. Det gjorde man jo, da man lavede første genåbning, og
der har jo også været områder, hvor man f.eks. har oplevet, at faren
for, at de unge endte i kriminalitet, har betydet, at man sagt, at man
her ville gøre en undtagelse og holde klubberne åbne, og man har
også har sørget for, at personalet har været tilgængeligt på andre
måder, f.eks. ved at tage hjem og besøge nogle af dem, der har haft
brug for det osv.
Så ja, der er måske nogle, der har følt, at det ikke har været
nok – det er nok i folkeskolen – men der er faktisk også mange
andre områder i fritids- og ungdomspædagogikken, hvor man i den
globale pandemi, vi står i nu, har været en del af løsningen, og hvor
personalet derude har gjort et fremragende stykke arbejde i at være
en del af løsningen.

15

Første næstformand (Karen Ellemann):
Tak til ministeren. Der er endnu en kort bemærkning, og det er til hr.
Stén Knuth fra Venstre. Værsgo.
Kl. 11:31

Stén Knuth (V):
Tak. Jeg vil lige bringe ministeren tilbage til starten af forespørgslen,
hvor Ellen Trane Nørby spørger Socialdemokraternes ordfører om
det her med, om man må bruge fritidspenge på skoleområdet, og jeg
vil egentlig gerne lige have, at ministeren bekræfter, at det må man
ikke, og at der, hvis man gør det, går en befaling ud om, at det må
man ikke, og at de penge skal tilbageføres.
Kl. 11:31

Første næstformand (Karen Ellemann):
Ministeren.
Kl. 11:31

Børne- og undervisningsministeren (Pernille Rosenkrantz-Theil):
Ligesom Socialdemokratiets ordfører, hr. Bjørn Brandenborg, be‐
kræftede, at det er sådan, det forholder sig, kan jeg også bekræfte, at
det er sådan, det forholder sig. Det har vi i øvrigt også haft, jeg tror,
det er et enkelt samråd eller to omkring. Så ja, det kan jeg bekræfte.

16

Fredag den 16. april 2021 (L 199)

Kl. 11:32

Første næstformand (Karen Ellemann):
Så er der ikke flere korte bemærkninger til ministeren, så tak til
ministeren.
Da der ikke er flere, der har bedt om ordet, er forhandlingen
sluttet.
Afstemningen om de fremsatte forslag til vedtagelse vil som
nævnt finde sted på tirsdag, den 20. april 2021.

til gavn for vores børn og unge. Det giver rigtig god mening, for
corona har vist os, at vi har hamrende dygtige ansatte ude i institutio‐
nerne, der, når de får mulighed for det, både er kreative, nytænkende
og løsningsorienterede. Så det er med ro i sindet, at vi i dag slipper
taget en lille smule.
Fra Socialdemokratiets side bakker vi selvfølgelig op om lovfor‐
slaget, og vi ser med stor interesse frem til at følge kommunernes
håndtering og de løbende resultater, der forhåbentlig kan være med
til at nytænke måden, vi driver og udvikler vores velfærd på. Tak.
Kl. 11:36

Det næste punkt på dagsordenen er:
2) 1. behandling af lovforslag nr. L 199:
Forslag til lov om velfærdsaftaler på dagtilbudsområdet og fol‐
keskoleområdet.
Af børne- og undervisningsministeren (Pernille Rosenkrantz-Theil).
(Fremsættelse 24.03.2021).
Kl. 11:32

Forhandling
Første næstformand (Karen Ellemann):
Forhandlingen er åbnet. Den første ordfører kommer fra Socialde‐
mokratiet, og det er hr. Orla Hav.
Kl. 11:32

(Ordfører)
Orla Hav (S):
Tak for ordet. Jeg skal som servicemeddelelse lige sige, at det burde
have været hr. Jens Joel, der stod her i dag, men han er blevet
forhindret, og så har jeg måttet tage tjansen, og det håber jeg på går
an. L 199 handler om lov om velfærdsaftaler på dagtilbudsområdet
og folkeskoleområdet. Det, vi har måttet konstatere, er jo, at gentag‐
ne reformer, centraliseringsøvelser, effektiviseringer og flere midler
stopper med at have indvirkning på kvaliteten i vores velfærd, så vi
må nødvendigvis stoppe op og spørge os selv, hvor længe det kan
fortsætte med de midler, og hvad disse midler gavner. For der har
vist sig voksende bureaukrati, og skiftende regeringers prioriteringer
har ikke nødvendigvis ført andet med sig end offentligt ansatte,
der skal løbe stærkere og bruge mindre tid på kerneopgaverne og
mere på dokumentationen. Den styring, vi har i dag, giver ikke
nødvendigvis de bedste resultater. Derfor skal vi turde at give slip,
og derfor er L 199 muligheden for en ny start. Derfor præsenterede
den socialdemokratiske regering tankerne om en nærhedsreform,
hvor nøgleord som frihed og tillid står centralt: frihed til at træffe
beslutninger tæt på borgerne og til at give plads til faglighed og tillid
til, at medarbejdernes faglighed og evne til at bedrive god velfærd,
får plads. Det bakker et bredt flertal i Folketinget heldigvis op om.
I december indgik regeringen, Venstre, Dansk Folkeparti, Radi‐
kale Venstre, SF, Enhedslisten, Konservative, Nye Borgerlige, Libe‐
ral Alliance og Alternativet to politiske aftaler om en udstrakt frihed
på henholdsvis dagtilbuds- og folkeskoleområdet. Lovforslaget, som
vi nu skal behandle, har til formål at udmønte de to politiske aftaler
og sætter dermed dagtilbuddene fri i Helsingør og Rebild Kommu‐
ner og folkeskolerne i Holbæk og Esbjerg Kommuner – fri for det
meste statslige regulering og for de kommunale dokumentationskrav.
Idéen er, at vi frisætter kommunerne med henblik på at udvikle
velfærden og skabe et større fagligt handlerum for både medarbej‐
dere og ledere. Det er et forsøg på at styrke kvalitet og nærvær i
velfærden ved at lægge ansvaret ud til dem, som til daglig skal få
hverdagen til at hænge sammen i dagtilbuddene og i folkeskolerne,

Første næstformand (Karen Ellemann):
Tak til Socialdemokratiets ordfører. Der er ingen korte bemærknin‐
ger til ordføreren. Den næste ordfører kommer fra Venstre, og det er
fru Ellen Trane Nørby. Velkommen.
Kl. 11:36

(Ordfører)
Ellen Trane Nørby (V):
Tak for ordet, fru formand. Det lovforslag, som vi behandler i dag, er
en del af en aftale, vi indgik i efteråret. Og derfor kommer Venstre
også til at stemme for lovforslaget. Men jeg vil også bruge min
ordførertale til at sætte lidt fokus på, hvorfor vi egentlig gerne havde
set, at lovforslaget havde en anden udformning. Det skyldes jo, at
de velfærdsaftaler, vi behandler i dag, på mange måder – selv om
det blev kaldt en vild idé – har taget afsæt i de frikommuneaftaler,
vi har lavet ad mange omgange, mens Venstre har siddet i regering,
og egentlig grundlæggende har haft det udgangspunkt, at alle 98
kommuner i Danmark havde mulighed for at bede om at få lov til
at udfordre lovgivningen, lave frihedsforsøg og udfordre også på
områder, hvor Folketinget måske kunne have en anden tanke.
Det lovforslag, som vi behandler i dag, handler jo grundlæggende
kun om 2 gange 2 kommuner, altså 4 kommuner i alt, som så har fået
lov til at få mere frihed. Og der havde vi da gerne set – det har vi
også sagt under forhandlingerne – at vi ikke kun havde koncentreret
det her til to kommuner på børneområdet og to kommuner på skole‐
området, som statsministeren sådan lidt håndholdt havde udvalgt og
ringet til, inden hun lancerede idéen i sin åbningstale til Folketingets
åbning sidste år, men at man sådan set reelt havde ladet friheden få
mere spil ude i det kommunale landskab.
Når vi kigger på den aftale, vi lavede i efteråret, og også kigger
på det lovforslag, som vi behandler i dag, er der jo ingen tvivl om,
at vi også har bundet hinanden i den forstand, at man ikke med
lovforslaget ude i kommunerne må knægte det frie valg. Altså, man
må jo ikke nedlægge de frie grundskoler med det her lovforslag. Det
har været vigtigt for Venstre. Man må ikke knægte det frie valg,
f.eks. på børneområdet, hvor det er forældrenes ret at vælge den
institution, den type pasning, som passer bedst til deres barn.
Og derfor er der jo sådan en fundamental diskussion om den
frihed, der gælder for kommunen, og så den frihed, som vi fra
Venstres side på mange måder synes er mere vigtig, nemlig frihed
for det enkelte individ, altså frihed for forældrene, til at træffe valg
om skole, til at træffe valg om børnehave på deres børns vegne og
finde det tilbud, som passer bedst til deres børn. Der har vi heldigvis
fundet en balance i den aftale, som vi indgik i efteråret, så vi ikke
knægter det frie valg på det her område. Det lykkedes desværre ikke
på ældreområdet, hvor der jo ikke er lavet en aftale, for der var rege‐
ringen ikke villig til at lave en aftale, hvor man ikke knægtede det
frie valg. Og jeg vil sådan set gerne kvittere over for ministeren for,
at ministeren på det her område var enig i, at frihed for kommunerne
ikke skulle være på bekostning af friheden for familierne. Og det har
været vigtigt for Venstre.
Hvis vi kigger på lovforslaget, har vi jo også bundet hinanden
til, at de skal have reel frihed derude. Og det har også været vigtigt,
for vi kan alle sammen have vores mærkesager eller små kæpheste,

Fredag den 16. april 2021 (L 199)

som vi godt kunne tænke os at føre frem. Men hvis vi skal give reel
frihed, skal vi også være enige om, at friheden og beslutningskompe‐
tencen skal lægges ud lokalt, altså at man skal have fleksible rammer
til at afprøve nye idéer, lade pædagogerne, lade lærerne, lade vores
personale bruge deres faglighed til at skabe bedre dagtilbud, til at
skabe bedre undervisning. Selvfølgelig er der nogle steder, hvor vi
har sagt: Det kan vi ikke gå på kompromis med. Men vi synes, vi har
fået fundet en god balance. Og vi er også glade for de aftryk, vi har
sat fra Venstres side.
Som sagt havde vi også gerne set, at det omfattede flere kommu‐
ner. Men hvis vi kigger på det, har Esbjerg Kommune ifølge de sene‐
ste tal, jeg kunne finde, 1.726 elever på en fri- eller en privatskole.
I Holbæk Kommune er det 2.661 af eleverne. Og hvis vi kigger på
børneområdet, er der i Helsingør Kommune 500 børn og i Rebild
Kommune 340, som har valgt et andet tilbud – altså, det kan være
en selvejende institution, det kan være dagpleje, det kan være andet.
Og det er jo bare en delmængde. Det, der jo er vigtigt, er, at man ser
på de tilbud, der så er omfattet, nemlig folkeskolen og de offentlige
børnehaver, og at man der også lader sig inspirere af den frihed og
de ting, der vækster og gror i vores frie skolesektor, sådan at man
reelt set får prøvet de muligheder af, man ikke har haft en chance for
at afprøve hidtil.
Flere friheder og det at lade sig inspirere også af den frie sektor
synes vi er rigtig godt, men som sagt havde vi gerne set, at det
havde været mere end de her to gange to udvalgte kommuner. Og
derfor håber jeg også på, at vi i udvalgsbehandlingen egentlig kan
få en afklaring fra regeringens side på, om regeringen er villig til at
acceptere flere kommuner end i forsøget. For vi kan jo høre – sådan
på vandrørene, ude fra det kommunale bagland – at der allerede nu
er kommuner, der overvejer at ansøge regeringen om at få lov til at
komme med i forsøget.
Og derfor synes jeg egentlig bare det er vigtigt, at vi også får
afklaret, om det er en mulighed, eller om det er spildt arbejde for
kommunalbestyrelserne derude. Jeg kan sige, at vi fra Venstres side
er åbne over for det, hvis vi kan være enige om, at man godt kunne
have flere end to kommuner på hvert område, der lavede de her
frihedsforsøg. Men det håber jeg ministeren kan gøre os klogere på.
Vi kommer som sagt til at stemme for lovforslaget, men vi havde
gerne set, at det var frihed for 98 kommuner, og ikke kun for de 2
gange 2 kommuner. Tak for ordet.
Kl. 11:42

Første næstformand (Karen Ellemann):
Tak til fru Ellen Trane Nørby. Der er ingen korte bemærkninger til
ordføreren. Og tak for at gøre klar til den næste ordfører.
Den næste ordfører kommer fra Dansk Folkeparti, og det er det
hr. Jens Henrik Thulesen Dahl. Velkommen.
Kl. 11:42

(Ordfører)
Jens Henrik Thulesen Dahl (DF):
Ja, frikommuneforsøg, eller her kaldet velfærdsaftaler – kært barn
har mange navne. Det har vi forsøgt herinde igen og igen, og nu
forsøger vi så atter en gang. Formålsparagraffen i loven siger, at
formålet med den her lov er frem til den 30. september 2024 at
frisætte udvalgte kommuners varetagelse af dagtilbudsområdet og
folkeskoleområdet med henblik på at udvikle velfærden på områder‐
ne og skabe større handlerum for medarbejderne og lederne for at
øge kvaliteten og nærværet i velfærden til gavn for borgeren. Den
formulering kunne sådan set nok godt have været brugt til alle de
former for frikommuneforsøg, der har været forsøgt. Kan man fore‐
stille sig den modsatte formulering: Formålet med denne lov er at
binde udvalgte kommunernes varetagelse af dagtilbudsområdet og
folkeskoleområdet med henblik på at afvikle velfærden på områder‐
ne og skabe mindre handlerum for medarbejderne og lederne for at

17

mindske kvaliteten og nærværet i velfærden til ugunst for borgeren?
Nej, det kan man ligesom ikke sige, vel?
Så selv om det forekommer helt selvindlysende, er det alligevel
absolut vigtigt, at formålet er beskrevet, som det er, for det sender
et kraftigt signal til alle, og selvfølgelig specielt til de involverede
kommuner, om, at det er det, de bliver målt på. Kan de udvikle
velfærden? Kan de øge handlerummet for medarbejdere og lederne?
Kan de øge kvaliteten, og kan de øge nærværet til gavn for borger‐
ne? Og det er det, vi vil følge.
Et af de punkter, som vi i Dansk Folkeparti vil have meget fokus
på i udvalgsarbejdet, er, at vi skal være helt sikre på, at vi reelt og
systematisk får målt og vejet, om kommunerne lykkes med de enkel‐
te elementer. For hovedformålet med hele forsøget er at give friere
rammer for at se, om nye veje kan føre til bedre kvalitet og bedre
velfærd. Jeg – og mange med med mig, tror jeg – har en generel
oplevelse af, at detailregulering og unødigt papirarbejde har taget
overhånd mange steder i vores velfærdssamfund. For meget tid og
for mange kræfter bruges på at følge detaljerede regler for, hvordan
de offentligt ansatte skal gøre deres arbejde, og på at dokumentere,
at de har fulgt reglerne, frem for at bruge tiden på den direkte
kontakt og nærvær med borgerne. Med den her aftale er hensigten at
give en udstrakt grad af frihed til at tilrettelægge, bl.a. hvordan den
enkelte kommunes dagtilbud og folkeskole skal fungere.
Et afgørende punkt vil selvfølgelig også være, om man lokalt i
den enkelte kommune kan, vil og tør fjerne det bureaukrati, som op‐
leves som overflødigt, samtidig med at man fastholder og nyudvikler
den del af dokumentationen og bureaukratiet, som reelt bidrager til
at sikre kvaliteten af dagtilbud og skoler. I Dansk Folkeparti ser
vi frem til at følge de udvalgte kommuners tiltag i forhold til at
fjerne unødigt bureaukrati på daginstitutions- og folkeskoleområdet.
Vi håber, at forsøget kan bane vejen for en mere effektiv kommunal
service. Tak for ordet.
Kl. 11:45

Første næstformand (Karen Ellemann):
Tak til hr. Jens Henrik Thulesen Dahl. Der er ingen korte bemærk‐
ninger til ordføreren.
Den næste ordfører står på spring, kan jeg se, og det er ordføreren
for Socialistisk Folkeparti, hr. Jacob Mark. Velkommen.
Kl. 11:45

(Ordfører)
Jacob Mark (SF):
Frihedens vinde blæser over den danske folkeskole, og det trænger
den godt nok også til. For i mange år har skolen været holdt i et
jerngreb, hvor politikere på Christiansborg med skolepolitiske min‐
dreværdskomplekser har valgt at styre stadigt mere, hver gang TV 2
News har haft fat i en skolepolitiker og sagt, at nu er Kina nået hertil
eller nu ligger de andre lande i PISA her – hvad vil I så gøre? Så er
der blevet stadigt flere læringsmål, stadigt flere krav om tests, stadigt
flere krav om opfølgninger, stadigt mindre udfoldelsesmuligheder
ude på den enkelte skole og stadigt mindre frihed. Den tid ser ud til
at være forbi, og det er godt.
For man kan drive skole på mange måder. Man kan gøre det, som
vi har gjort i 10-15 år nu, hvor man inde fra Christiansborg laver
4.000 bindende læringsmål, kobler dem op på nationale tests, som
der hvert år afholdes 517.000 af, og så tvinger kommunerne til på
dyre digitale læringsplatforme at bede lærerne om at sætte flueben
ved, om ungerne nu har lært lige præcis det, som christiansborgpoli‐
tikerne gerne vil have dem til at lære. Det er en måde at drive skole
på, hvor man tror, at der et centralt sted i Danmark er en bedre
forståelse af, hvordan man driver skole, end alle andre steder i det
her land.
Man kan også drive skole på en lidt anden måde. I stedet for at
lave mere målstyret skole kan man lave formålsstyret skole, hvor vi

18

Fredag den 16. april 2021 (L 199)

siger, at vi har et formål med den danske folkeskole: Børn skal have
færdigheder og kundskaber; børn skal være dannede og skal kunne
forholde sig kritisk til den verden, de møder. Vi vil gerne bidrage
med mål, hvor vi siger, at det her er nogenlunde der, hvor vi gerne
vil have at børnene skal hen, og I kan lade jer inspirere. Uden at vi
knægter jeres metodefrihed, kære lærere, så kan I lade jer inspirere
og se, om det er den rigtige vej for jer ude i klasselokalerne – eller
I kan gå en anden vej, så længe I opnår de overordnede mål og
formålene.
Jeg tror ikke på, at der er one size fits all i skolepolitik. Og
heldigvis, heldigvis nåede det aldrig dertil, at den bevægelse, der
var i skolepolitikken, nåede helt ned i dagtilbuddene, selv om der
var en overgang, hvor det var lige ved at ske. Men så ændrede
kursen sig, og det var dejligt og vigtigt, for det ville være endnu
værre i dagtilbuddene. Så det, jeg bare prøver at sige, er, at det her
lovforslag og den her idé fra regeringen, som også kommer lidt ud af
idéen om frikommunerne, og som kommer ud af den debat, der også
har været i den sidste valgperiode, om grundlæggende at give mere
frihed, jo er det fuldstændig modsatte. Det er jo troen på, at man
ude lokalt ud fra skolens formål selv kan finde ud af, hvordan man
bedst driver skole. Og nu bor jeg tilfældigvis i en af de kommuner,
som har fået fuld frihed og er meget tæt på processen, og det er
spændende. Og det er fantastisk at se, hvordan skolebestyrelserne
tager det her dybt alvorligt, og de står til ansvar over for børnene, og
de står til ansvar over for forældrene. Og det ansvar er mere seriøst
og mere vigtigt og måske også mere tungt end det ansvar, som det er
at stå til ansvar over for mig eller nogle herinde, som har alle mulige
holdninger til skolerne.
Så det her er et fantastisk forslag. Det er desværre for få, der
får friheden. Det var også det første, jeg sagde til ministeren, da
ministeren ringede til mig, nemlig at det her er en fantastisk idé,
altså det her med at give mere frihed til folkeskolerne og til dagtil‐
buddene, men det må endelig ikke stå i vejen for en mere grund‐
læggende frihedsreform, hvor det jerngreb, der har været omkring
skolepolitikken, bliver løsnet, og hvor alle skolerne i Danmark får
mere frihed. Og det har ministeren også lovet, og jeg forventer også,
at der kommer forhandlinger om det inden længe. Så det er et rigtig
godt forslag. Jeg glæder mig til at se, hvad det bærer med sig. Jeg
har store forventninger til det, og jeg synes, det er rigtig godt, at vi
nu har en proces, hvor vi i udvalget løbende snakker med de her
kommuner og hører, hvordan det går. Vi støtter.
Kl. 11:50

Første næstformand (Karen Ellemann):
Tak til SF's ordfører. Der er et par korte bemærkninger til ordføreren.
Det er først fra fru Mette Thiesen, Nye Borgerlige. Værsgo.
Kl. 11:50

Mette Thiesen (NB):
Tusind tak. Jeg er jo meget enig i mange af de ting, som ordføreren
står og siger fra talerstolen, om mere frihed til skolerne. Det er jo
grundlæggende vores politik, at pengene følger det enkelte barn, og
at politikerne skal blande sig meget, meget mindre og lade skolerne
gøre det selv. Det er jo desværre ikke, som ordføreren også siger,
det, der har været den tidligere tilgang. Det har jo været, at man
herindefra har haft ekstremt travlt med at blande sig helt ind i det
enkelte klasselokale.
Derfor kunne jeg egentlig godt tænke mig at spørge ordføreren:
Når ordføreren nu har alle de her idéer og målsætninger, som jeg de‐
ler med ordføreren, om, at der skal mere frihed til skolerne, hvordan
i alverden kunne Socialistisk Folkeparti så være en del af skolerefor‐
men – den aftale, som blev lavet i 2013 og blev implementeret i
2014 – som jo netop er diametralt det modsatte af frihed, diametralt
det modsatte?

Kl. 11:51

Første næstformand (Karen Ellemann):
Ordføreren.
Kl. 11:51

Jacob Mark (SF):
Det var der to grunde til. Jeg deler ikke helt analyserne, men nu
prøver jeg at tage ordføreren med ind i, hvad der var grundene. Den
ene var, at man har for mange børn i Danmark, som starter skidt i
livet, og som ender skidt i livet, fordi vi ikke har formået at rykke
dem. Der var der en analyse, der sagde, at når de nu ikke har det
godt i hjemmet, så vil det hjælpe de børn, hvis de får en længere
skoledag. Jeg deler ikke helt den analyse, og der er heller ikke noget
forskning, der viser det. Tværtimod viser forskning, at kortere dage
og flere timer med to voksne, hvor der er kvalitet i, vil hjælpe de
børn. Stærke fritidstilbud, som vi lige har diskuteret, vil hjælpe de
børn.
Den anden grund var, og den var mere reel, at det var blevet
en spareøvelse for mange kommuner at spare på timetallet. Det
er der rigtig mange penge at spare ved. Og så var der kæmpestor
forskel på den kvalitet i undervisningen, som ungerne fik. Når vi
nu giver frihed, tror jeg på pædagogisk frihed, men jeg tror ikke
på ressourcefrihed. Vi skal sikre, at der er en fast økonomi i den
danske folkeskole, som de selv råder over ude lokalt. Vi må ikke gå
fuldstændig tilbage til det, der var før, for så bliver det en spareøvel‐
se igen.
Kl. 11:52

Første næstformand (Karen Ellemann):
Fru Mette Thiesen.
Kl. 11:52

Mette Thiesen (NB):
Skolereformen var jo en one size fits all, hvor man ligesom pressede
det ned og sagde, at der er nogen, der har det skidt, og derfor laver vi
en lang skoledag for alle. Det er jo sådan diametralt det modsatte af
frihed.
Men som sagt er jeg sådan set enig i mange af ordførerens
betragtninger. Det er sådan set derfor, vores klare holdning er, at
pengene skal følge det enkelte barn, for så kan man vælge gode
tilbud til. De vil så have en god økonomi, og så kan man vælge
dårlige tilbud fra, og de vil så have en dårlig økonomi, og i sidste
instans vil de nok også lukke, hvis de ikke opper sig. Det er jo hele
grundtanken i vores skolepolitik. Så jeg kan kun være glad for, at
SF tilsyneladende har rykket sig på det her område, og vil da se
frem til, at vi så kan skabe langt mere frihed for skolerne og meget
gerne, at pengene følger det enkelte barn, så det reelt set er sådan,
at man stemmer med fødderne, i stedet for at det er politikerne, der
bestemmer, hvor pengene går hen.
Kl. 11:53

Første næstformand (Karen Ellemann):
Ordføreren.
Kl. 11:53

Jacob Mark (SF):
Det er faktisk en lidt forkert analyse, at al dårligdom i forhold til
styring kom i 2013, vil jeg så sige. Det var egentlig PISA-regimet,
der førte til de nationale test, og det var med de nationale test, at man
begyndte at tænke i læringsmål og også ændrede fundamentet for de
danske uddannelser, og det blev så manifesteret ved, at hele måden,
man vurderede folkeskolereformen på, var ved fremgang i nationale
test – hvad der er en kæmpe fejl. Men det startede egentlig tidligere.

Fredag den 16. april 2021 (L 199)

I forhold til at pengene følger barnet, er der i hvert fald en
bekymring, som gør, at jeg ikke nødvendigvis er tilhænger af fuld‐
stændig frihed til, at pengene skal følge barnet. Det er, at det vil
lukke skoler i det ganske land. Der vil simpelt hen være mange
skoler – medmindre man laver en minimumsgrænse – som ikke
vil kunne have økonomi til at køre rundt. Det var derfor, vi i min
egen kommune besluttede ikke at følge den model, men lave en
klassetildeling, som jeg tror meget mere på.
Kl. 11:54

Første næstformand (Karen Ellemann):
Næste korte bemærkning er fra fru Ellen Trane Nørby, Venstre.
Værsgo.
Kl. 11:54

Ellen Trane Nørby (V):
Tak. Og tak for talen, som jo på mange måder egentlig matcher
noget af det, som vi går op i fra Venstres side, nemlig at processen
omkring de her forsøg bliver sådan, at friheden reelt kommer ud
til vores medarbejdere ude i institutionerne og ikke går til i forvalt‐
ningen i kommunerne. Derfor synes jeg egentlig også, vi har haft
nogle gode møder med de to gange to kommuner i regi af Børne- og
Undervisningsudvalget, i forhold til hvordan det er, man planlægger
det.
Men jeg vil egentlig spørge ordføreren om noget andet. Når vi
nu kigger på det her forsøg, synes jeg, som jeg også har sagt flere
gange, og jeg har egentlig også haft opfattelsen af, at SF har delt
vores synspunkt, at det er ærgerligt, at vi ikke tør sætte to håndfulde
af kommunerne fri og kun gør det med to kommuner hvert sted.
Ser ordføreren nogen mulighed for, når vi ligesom gør os nogle
erfaringer, som der jo netop ligger i evalueringsprocessen, at vi så
netop kan bruge det til allerede på det tidspunkt at overføre til andre
kommuner, altså så vi får gavn af friheden undervejs og ikke skal
vente, til det fulde forsøg er ført til ende om et par år?
Kl. 11:55

Første næstformand (Karen Ellemann):
Ordføreren.
Kl. 11:55

Jacob Mark (SF):
Inden året er omme mener jeg der skal være aftalt en frihedsreform
for den danske folkeskole. Min bekymring ved at lade flere blive en
del af forsøget – det er ikke sådan, at jeg er fuldstændig afvisende
over for den tanke, hvis det var vigtigt for Venstre, og man kunne
sikkert også diskutere det med regeringen – er, at det lidt bliver
noget rodet noget, hvor de starter på forskellige tidspunkter, og hvis
det så er to håndfulde, vi giver friheden, udskyder det så behovet
for en mere grundlæggende frihedsreform? Det er bare for at sige, at
det, der er afgørende for SF, er, at vi i år får landet en frihedsreform,
der ikke kun giver et par håndfulde kommuner mere frihed, men alle
kommuner og alle skoler mere frihed.
Kl. 11:56

Første næstformand (Karen Ellemann):
Fru Ellen Trane Nørby.
Kl. 11:56

Ellen Trane Nørby (V):
Tak. Vi ønsker også at give alle 98 kommuner mere frihed, ikke
mindst på folkeskoleområdet. Vi var nok så utålmodige, at vi havde
håbet på, at det var sket allerede sidste år og ikke først skal ske i
indeværende år. Der var jo sådan set også lagt op til, at vi skulle
i gang med nogle af de forhandlinger. Nu er redegørelsen om folke‐
skolereformen og evalueringen jo så forsinket igen igen. Det synes

19

vi også er rigtig ærgerligt, for vi har behov for at give mere frihed til
vores medarbejdere.
Når jeg spørger til det, er det jo ikke kun, fordi vi har ønsket
det fra Venstres side. Så er det jo, fordi vi kan høre rundt i kommu‐
nerne, at der faktisk er kommuner, som er ret så misundelige på de
fire kommuner, vi taler om og lovgiver om i dag, og som derfor
har realitetsdiskuteret, om de kunne blive en del af forsøget. Det
var egentlig det, jeg åbnede op for: at hvis vi i enighed i den her
aftalekreds ligesom kunne sige, at hvis der er kommuner, der vil det
så meget, så er vi selvfølgelig også villige til at kigge på det. Det
ville jeg egentlig gerne høre om ordføreren også er.
Kl. 11:57

Første næstformand (Karen Ellemann):
Ordføreren.
Kl. 11:57

Jacob Mark (SF):
Altså, det vigtigste for os er, at man får lavet en frihedsreform for
alle skoler, og det betyder ikke, at jeg ikke vil kigge på det, men jeg
vil være grundlæggende bekymret for, om jeg, hvis nu man begynder
at sige ja til alle mulige drypvist, ender med at få skudt i skoene fra
nogen eller fra et flertal, at alle de kommuner, der ikke har søgt om
frihed, er der ikke brug for en frihedsreform for.
Så lad os endelig diskutere det, og jeg vil også gerne diskutere,
hvis kommuner søger, men det er altså den grundlæggende frihedsre‐
form for alle folkeskoler, som vi mener der er mest behov for.
Kl. 11:57

Første næstformand (Karen Ellemann):
Tak til hr. Jacob Mark. Der er ikke flere korte bemærkninger til
ordføreren. Den næste ordfører kommer fra Det Radikale Venstre, og
det er fru Lotte Rod.
Kl. 11:58

(Ordfører)
Lotte Rod (RV):
Tak for det. Det her er en rigtig god lov, som giver frihed til daginsti‐
tutioner og skoler, som alle ordførere før mig også har været inde
på. Hvis jeg skulle sige en ting, som jeg er ked af ved loven, er det
faktisk datoen for den, for der er jo opstået den helt underlige situa‐
tion, at Esbjerg Kommune og Holbæk Kommune, som er med her,
gerne vil fritages for de nationale test, og så kan de ikke blive det,
fordi det her lige præcis rammer ind i det – nå, det må ministeren
så uddybe, hvis vi har fundet en løsning på det, siden vi diskuterede
sidst, for det ville jeg synes var rigtig godt. Jeg er meget inspireret af
den måde, det her forslag er lavet på. Jeg synes faktisk, at regeringen
har tænkt noget rigtig klogt med at stille hegnspæle op, altså at vi i
stedet for, som vi plejer, at give nogle bittesmå friheder her tænker,
hvad det egentlig er, som er de grundlæggende ting, der skal være
regler for, for så at kunne give det andet frit. Det er også den måde,
vi tænker på i Radikale Venstre, og den måde, vi gerne vil gå til de
forhandlinger, som vi regner med vi skal have i efteråret om skolen.
Nu sagde Venstres ordfører det her med, at det ville være godt,
hvis der var flere kommuner med i det her forsøg. Jeg tror, at jeg
selv har det sådan, at jeg egentlig hellere ville have, at vi i forligs‐
kredsen tog den drøftelse om, hvad det var for nogle hegnspæle, vi
syntes burde gælde for alle skoler, så vi kan være med til at sætte
alle skoler fri. I den snak synes jeg, at vi som politikere skal gøre
os endnu mere umage for, at frihed følges med formål. For noget
af det, jeg også har oplevet er gået galt i noget af det, vi tidligere
har lavet, er, at selv der, hvor vi så egentlig troede, vi lavede frihed,
blev den frihed bare kapret af nogle andre, fordi vi havde gjort for
lidt ud af at tale om formålet, og så var der nogle andre, der kunne
fylde regler ind i det. Derfor tænker jeg egentlig, at frihed og formål

20

Fredag den 16. april 2021 (L 199)

skal gå hånd i hånd. Og nu var Dansk Folkepartis ordfører ret sjov
i det, han læste om formålet her, og jeg vil egentlig også gerne sige
lidt om det, for det, der står i loven her, er jo i virkeligheden lidt
fladt, hvis man læser det igennem. Formålet i loven her er, at vi skal
udvikle velfærden og øge kvaliteten, men hvis vi lige tænker efter
en ekstra gang, er det jo faktisk ikke formålet. Altså, formålet med
vores dagtilbud er trivsel, læring, udvikling, dannelse og leg, og i
skolen er det, at eleverne tilegner sig kundskaber og færdigheder; det
er virkelyst og fantasi, og det er, at de får tillid til egne muligheder
og kan tage stilling til at handle.
Så jeg tror, at vi som politikere har en opgave i, at samtidig med
at vi giver mere frihed, skal vi faktisk også gøre os noget mere
umage med at tale om formålet, så det vil jeg gerne tage med til
næste skridt.
Kl. 12:00

Første næstformand (Karen Ellemann):
Tak til ordføreren. Der er ønske om en kort bemærkning til ordføre‐
ren, og det er fra fru Ellen Trane Nørby, Venstre. Værsgo.
Kl. 12:01

Ellen Trane Nørby (V):
Tak. Jeg vil egentlig bare gerne have den radikale ordfører til at
uddybe det, den radikale ordfører ligesom sagde om – og det kan
godt være, at jeg lyttede forkert – at det var problematisk, at der
overhovedet var nogen hegnspæle. Altså, det kunne jeg bare godt
tænke mig at få uddybet, for fra Venstres side synes vi sådan set, at
det var vigtigere, at der var nogen hegnspæle, men at hegnspælene
ikke fyldte det hele, for så var der jo ingen frihed – f.eks. at det
frie skolevalg ikke er til diskussion, at det frie institutionsvalg ikke
er til diskussion, og at det her f.eks. ikke omfatter friskolerne. De
har jo og nyder heldigvis i dag nogle helt andre frihedsgrader, end
folkeskolen gør, og det skal jo ikke knægtes, fordi vi nu gerne vil
lave frihed for folkeskolen.
Så kan ordføreren ikke uddybe, hvad det er for nogle hegnspæle,
ordføreren ligesom syntes var problematiske?
Kl. 12:01

Første næstformand (Karen Ellemann):
Ordføreren.
Kl. 12:01

Lotte Rod (RV):
Faktisk er mit budskab præcis det modsatte. Jeg synes, der er noget
klogt tænkt i at lave hegnspæle, og jeg ønsker mig, at i den proces,
vi skal i gang med, med at snakke om skolen, så er det den måde, vi
tænker på, altså hvad det egentlig er for nogle hegnspæle, vi ønsker
skal gælde for alle skoler – frem for at vi kigger på alle de regler,
vi har, og så bare ændrer en lille smule i dem. Fru Marianne Jelved
og jeg har jo sat nogle samtaler i gang om skolen, hvor vi netop
forsøger at sætte fokus på, hvad meningen med skolen er, og hvor
store forskelligheder vi kan have mellem skolerne. Og hvad er det så
for nogle hegnspæle, vi har brug for?
Som et konkret eksempel kunne jeg godt tænke mig, at vi havde
mange flere praktisk-musiske fag. Er det så i virkeligheden gjort
med, at vi giver mere frihed til, at man på den enkelte skole selv har
indflydelse på, hvordan man vægter fagene? Eller kræver det netop
en hegnspæl, for at vi får mere praktisk-musisk – for ellers vil det i
økonomien og prioriteringen ikke blive prioriteret? Og derfor synes
jeg, at vi har den diskussion med hinanden om, hvad det faktisk er
for nogle hegnspæle, vi synes der er vigtige, til gode.

Kl. 12:02

Første næstformand (Karen Ellemann):
Tak til fru Lotte Rod. Der er ikke flere korte bemærkninger. Og tak
til ordføreren for at gøre klar til den næste ordfører.
Den næste ordfører er på spring, kan jeg se. Det er Enhedslistens
ordfører, hr. Jakob Sølvhøj. Velkommen.
Kl. 12:03

(Ordfører)
Jakob Sølvhøj (EL):
Tanken om på forsøgsbasis at sætte kommunerne fri kan man jo ikke
ligefrem sige er grundlæggende ny. Den er dukket op med jævne
mellemrum. Jeg tror, at det var Schlüterregeringen, der i midten af
1980'erne satte de første forsøg i værk. Og man kan vel også sige, at
det langtfra har været sådan en udelt succeshistorie.
Udgangspunktet har jo velsagtens altid været, at staten havde lagt
for mange bureaukratiske og ufleksible rammer ned over kommuner‐
nes arbejde, men det er jo ikke altid, at kommunerne har opfattet
forsøgene som frisættende. Vi skal faktisk bare 2 år tilbage for at
se, hvordan KL's formand frarådede kommunerne at søge frikommu‐
neforsøg, fordi papirarbejde, koordinering og ansøgninger fyldte alt
for meget i forhold til de resultater, der skulle opnås med forsøgene.
Man kan måske også sige, at de mange forsøg, der har været, heller
ikke altid har været gode til at bane vej for forandringer.
Men denne gang er det jo anderledes, skal vi i hvert fald sige og
forhåbentlig også mene. Forhåbentlig er der lært meget af de ikke
altid gode erfaringer, der har været, med de tidligere frikommunefor‐
søg. Frisættelsen er i den her omgang meget omfattende på nogle
enkelte områder, og jeg tror, at der er fundet en model, hvor vi ikke
kvæler forsøgene i bureaukrati. Så det er rigtig godt.
Vi har fra Enhedslistens side hilst regeringens initiativ
velkommen og er gået ind i aftalerne, som på de her områder, vi
behandler i dag, altså giver den her lille håndfuld kommuner en
omfattende frihed. Vi synes, der er fundet en fornuftig model, og
jeg vil godt understrege, at vi er rigtig glade for, at der lægges så
stor vægt på tilliden til medarbejdernes faglighed og dømmekraft.
Og vi synes, det er rigtig godt, at kommunerne ikke får adgang til at
erstatte de statslige regler, vi afskaffer, med nye kommunale regler,
for så havde vi nemt været lige vidt.
Jeg synes, det er et godt udgangspunkt for at tænke nyt. Der har
lige udspundet sig en debat om hegnspælene, og jeg vil da sige, at
der måske var et par hegnspæle, jeg godt kunne have undværet, men
vi er omvendt fra Enhedslistens side gået ind i den her dialog ud fra
en antagelse om, at hvis vi kun ville have forsøg med alt det, vi ikke
bryder os om, mens vi klamrede os til det, vi bryder os rigtig meget
om, så kunne det i hvert fald lægge en dæmper på mulighederne for
at skabe nogenlunde bredde i måden at arbejde med forsøgene på, og
det synes vi egentlig er fornuftigt at søge i den her sammenhæng.
Så vi håber, at velfærdsaftalerne vil være med til at skabe nye
initiativer og vise nye veje til at udvikle områderne. Vi synes, som
bl.a. kollegaen fra Socialistisk Folkeparti har været inde på, at det
er rigtig vigtigt, at de også kommer til at bane vej for varige foran‐
dringer. Og ikke mindst deler jeg opfattelsen af, at der er alt for
mange bindinger i folkeskolen. Vi har været arge modstandere af
målstyringen, vi bryder os ikke om elevplanerne, og vi ser gerne
de nationale test henne, hvor peberet gror. Og man kan sige, at lige
præcis det sætter det her forsøg os nok ikke tættere på, men ikke
desto mindre håber jeg, at hele idéen om at skabe større frihed og
bygge på medarbejdernes faglighed og dømmekraft vil være med til
at skabe en bevægelse, der også kan frisætte nogle af de områder,
som vi ikke tager fat på direkte i forbindelse med i lovgivningen her.
Så herfra en varm støtte til forslaget. Vi ser frem til både at følge
kommunernes forsøg, men også i den grad at indgå i en fælles dialog
om forsøgenes resultater, og ikke mindst – med tre streger under –

Fredag den 16. april 2021 (L 199)

håber vi, at det vil bane vej for, at vi ikke bare kan lægge det op i
dyngen af endnu en række forsøg med midlertidige ordninger, men
at der faktisk banes vej for en mere generel og varig frisættelse, ikke
mindst på folkeskoleområdet, hvor der er allermest brug for det.
Kl. 12:07

Første næstformand (Karen Ellemann):
Tak til Enhedslistens ordfører. Der er ingen korte bemærkninger til
ordføreren. Tak for at gøre talerstolen klar til næste ordfører. Den
næste ordfører kommer fra Det Konservative Folkeparti, og det er
fru Brigitte Klintskov Jerkel. Værsgo.
Kl. 12:08

(Ordfører)
Brigitte Klintskov Jerkel (KF):
Tak, formand. Forslag til lov om velfærdsaftaler på dagtilbudsområ‐
det og folkeskoleområdet er jo en aftale fra december måned, som vi
fra Det Konservative Folkepartis side jo er med i, og hvor vi er med
til at frisætte kommunernes dagtilbud og folkeskoler mest muligt
ved at fravige en række bestemmelser i dagtilbudsloven og folkesko‐
leloven. Det skulle gerne give større handlerum for medarbejderne
og lederne, hvilket skal være med til at øge kvaliteten og nærværet.
Fra konservativ side havde vi gerne set, at der var flere kommu‐
ner, der havde fået lov til at være med i det her forsøg, men vi er
selvfølgelig glade for, at vi starter med de her fire, og så kan vi jo
altid håbe på, at der er flere, der kan komme med hen ad vejen. Men
vi støtter selvfølgelig aftalen, som vi selv er med i.
Kl. 12:09

Første næstformand (Karen Ellemann):
Tak til den konservative ordfører. Der er ikke noget ønske om korte
bemærkninger, men der er et ønske om lige at gøre klar til den næste
ordfører, som er på vej. Det er ordføreren for Nye Borgerlige, og det
er fru Mette Thiesen. Velkommen.
Kl. 12:09

(Ordfører)
Mette Thiesen (NB):
Hvis man spørger mig om, hvem der er bedst til at lave den bedste
skole, så tror jeg godt, at de fleste, der er i hvert fald kender mig,
ved, hvad svaret er. For det er ikke politikerne, hverken på Christi‐
ansborg eller ude i kommunerne, men det er dem, som står med det
hver eneste dag. Derfor er jeg også rigtig glad for, at vi nu sætter
nogle få kommuner fri til at lave de her forsøg, men allerhelst så vi
i Nye Borgerlige, at man satte skolerne fri generelt; at man indsatte
muligheden for, at man som familier kunne vælge lige præcis den
skole, man ønskede, og at pengene fulgte det enkelte barn, og at man
kunne stemme med fødderne. Det vil sige, at hvis man fik et dårligt
skoletilbud, så kunne man vælge noget andet. Det kæmper vi for
hver eneste dag. Det er den eneste rigtige måde at gøre det på, men
det her er selvfølgelig et lille skridt i den rigtige retning.
Vi så rigtig gerne, at det her havde været noget, der var blevet
bredt ud til alle kommuner i hele landet og ikke kun ud til de ganske
få. Og som det er nævnt tidligere fra talerstolen her, så er alt det
bureaukrati og al den administration, som der bliver talt om, forårsa‐
get af, at politikerne gennem rigtig mange år har lavet rigtig mange
regler, herinde i særdeleshed, men også ude i kommunerne, som gør,
at det er rigtig svært at drive skole. Derfor skal vi simpelt hen gå
ned ad en helt ny vej på skoleområdet. For det er lederne, og det er
lærerne, der i samarbejde med forældrene og børnene laver den bed‐
ste skole. Og der skal ikke være en one size fits all. Der skal være
masser af forskellige muligheder, der skyder op forskellige steder,
med forskellige tilgange til, hvordan man underviser, og hvordan
man lærer børnene de ting, de skal lære; hvordan man danner dem,

21

uddanner dem og sender dem godt videre. Det må og skal være helt
grundlæggende.
Det her er et lille skridt i den rigtige retning, men jeg vil kæmpe
benhårdt videre for, at vi får sikret, at man reelt har et frit valg til at
vælge til og vælge fra, også på det her område, og at pengene følger
det enkelte barn, og at politikerne bestemmer meget, meget mindre,
og at danskerne bestemmer meget mere selv, også på det her område.
Kl. 12:12

Første næstformand (Karen Ellemann):
Tak til fru Mette Thiesen. Der er ingen korte bemærkninger til
ordføreren. Jeg kan ikke se Liberal Alliances ordfører i salen. Da
vedkommende ikke er til stede, kan jeg hermed give ordet til børneog undervisningsministeren. Velkommen.
Kl. 12:12

Børne- og undervisningsministeren (Pernille Rosenkrantz-Theil):
Tak for en rigtig god debat i dag, og tak til alle de partier, der støtter
op om lovforslaget. Og tak for de gode forhandlinger om det, da vi
havde dem. Jeg har egentlig lyst til at starte med at sige det, som
fru Ellen Trane Nørby sagde, omkring, at lovgivningen bar præg af
vores allesammens kæpheste og mærkesager. Det er jo præcis rigtigt.
Folkeskoleområdet er jo i et bredt forlig, heldigvis for det, og hen
over årene har vi hver især haft vores kæpheste og mærkesager og
ting, som vi lagde vægt på. Jeg synes også, at hr. Jakob Sølvhøj
sagde det rigtig fint, altså at hvis man ikke var indstillet på at sige,
at okay, det her var så min kæphest, den skal der også gives frihed
fra, jamen så ender vi jo samme sted henne. For det, der jo er med
det, er, at der ikke er nogen ondskab bag, at man er endt et sted, hvor
der er overstyring af folkeskolen. For det er ikke hver enkelt regel,
der er problemet – ja, det er det jo, for det er ikke sikkert, at vi kan
lide hinandens kæpheste – men det er ikke den enkelte kæphest, der
er problemet, men det er den samlede mængde af kæpheste, der så
er kommet til at styre. Så det er simpelt hen den samlede mængde af
regler, der er problemet.
Derfor er det fuldstændig rigtigt, hvad der bliver sagt, nemlig at
vi jo så skal turde sige, at det godt kan være, at det var min kæphest,
og det kan godt være, at der egentlig var en idé med det, men nu ser
vi, om det ikke godt går uden alle de regler. Det er jo sådan set det,
der er sigtet med det hele.
Jeg bliver så spurgt til, om vi fra regeringens side er indstillet på
at tale om, om der kan være flere kommuner, der kommer ind under
det her forsøg i forhold til skoler og daginstitutioner. Jeg vil bare
sige det lige ud: Nej, det er vi ikke indstillet på. Der er jeg faktisk
mere enig i det, som hr. Jacob Mark sagde, og som jeg i øvrigt også
tror vi kan blive enige med hinanden om, i hvert fald hvis jeg læste
Venstres ordførers kropssprog rigtigt, altså at vi alle sammen har et
ønske om, at der skal være større frihed for alle folkeskoler i hele
Danmark, og det er det, som jeg opfatter som det næste skridt. Det
skal ikke afvente heller, at de her forsøg bliver gjort færdige. Det
gjorde statsministeren også bekendt i forbindelse med diskussionen
om det her i salen på baggrund af forespørgslen fra bl.a. fru Lotte
Rod. Det vil sige, at der fra regeringens side er håndslag på, at vi
sætter de her forsøg i gang. Det drejer sig om de her fire kommuner,
to gange to, men det er ikke sådan, at vi skal afvente, at de forsøg
er nået til ende, før vi kan gå videre med den drøftelse, vi havde
påbegyndt i folkeskoleforligskredsen, omkring yderligere frihed til
folkeskolen.
Jeg vil sige, at der jo er kommet en noget mistrøstig evaluering
af elevplanerne. Den skal vi jo i hvert fald nok have kigget på
igen. Og jeg synes jo også, at der er et spørgsmål om, om vi har
ramt snittet rigtigt endnu i forhold til fælles mål – og der kunne
være andre ting. Det er præcis den diskussion, vi egentlig havde på‐
begyndt i folkeskoleforligskredsen, da anden bølge af corona ramte.
Altså, taget i betragtning, at vi faktisk nåede at have en drøftelse i

22

Fredag den 16. april 2021 (L 199)

folkeskoleforligskredsen om det mellem de to bølger af corona, så
synes jeg egentlig, at det er et meget godt udtryk for, at det her er
noget, vi i fællesskab prioriterer rigtig højt. Det var sådan set derfor,
at vi fik en drøftelse af det imellem de to coronabølger.
Så siger hr. Jacob Mark frisk nok det med datoerne. Jeg ville
ønske, at jeg bare ville kunne sige ja, og at det har vi da landet inden
jul. Men jeg tror, at den her coronatid i hvert fald har lært mig at
være enormt forsigtig. Jeg kan ikke huske, hvor mange gange jeg har
udskudt redegørelsen om folkeskolereformen. Jeg er vel oppe på to
gange, og muligvis kommer der oven i købet en tredje. Så det er bare
for at sige, at håbet er lysegrønt, og vi tror hele tiden, at nu er vi der,
og at nu kan vi komme i gang. Men coronaen trækker bare stadig
rigtig mange tænder ud.
Men altså, det her lovforslag er jo simpelt hen udmøntningen af
aftaler indgået i december måned. Det er en frisættelse af Holbæk
og Rebild kommuner i forhold til daginstitutioner og af Holbæk
og Esbjerg i forhold til folkeskolerne. Det, der selvfølgelig er inten‐
tionen – det har regeringen sendt et klart signal om, og det ligger
i øvrigt også i aftalen og i alt det, der er foregået omkring den,
og det er rigtig vigtigt at have med – er, at det altså ikke er en
frisættelse af kommunerne fra statens side. Det er en frisættelse af
dagtilbuddene fra kommunerne og staten. Den vægtning er jo helt
vildt vigtig, for jeg tror sådan set, at hvis vi ligesom herinde fra
Christiansborg tilkendegiver, at vi nok har haft lige lovlig mange
kæpheste og mærkesager, så skulle jeg hilse og sige, at det har de så
også haft i kommunerne, og dem har man så lagt oven på. Det, der er
hele idéen her, er jo at sige, at både kommuner – og det er det, vi har
talt med de pågældende kommuner om og har opnået enighed om –
og også vi herindefra lige træder tre skridt baglæns og siger, at mon
ikke, at både ledere og lærere og forældre og elever kan finde ud af
det mindst lige så godt, som vi kan herinde. Det tror jeg de kan.
Så vi tror på, at vi vil se en opblomstring i engagementet i skolen.
Det tror jeg sådan set er præcis det, der sker, når man frisætter,
nemlig at arbejdsglæden stiger for lærere og ledere, og engagementet
fra forældres og elevers side stiger også. Det er jo i hvert fald det,
der er vores håb med at sætte de her frihedsforsøg i gang. Men
altså, som sagt at det her ikke et punktum. Det er et startskud på en
debat om frihed, som ikke kun gælder to kommuner – vi behøver
ikke afvente, at kommunerne er færdige med deres forsøg. Vi skal
diskutere frihed i folkeskolen, og det skal vi i øvrigt også i forhold
til landets daginstitutioner. Der har man bare haft en lidt heldigere
hånd. Nu smiler fru Lotte Rod, og det var, fordi ikke mindst fru
Lotte Rod og i øvrigt min kollega fru Ane Halsboe-Jørgensen var
nogle af dem, der tog diskussionen omkring det at lave en ikkepara‐
graf på daginstitutionsområdet, altså at man ikke måtte lægge lag
på lag på lag i styringen af daginstitutioner. Vi er ikke i mål endnu,
men det var dog et lovgivningsmæssigt nybrud, at man kom derhen,
hvor man fik lavet den ikkeparagraf. Al ære og respekt for det, og
det kan vi bruge til rigtig meget i vores videre tænkning, nemlig
at man faktisk også kan se, at man forvaltningsmæssigt kan lægge
nogle bremser ind for, hvor meget man som stat og kommuner må
bestemme over de enkelte dagtilbud. Så det er i hvert fald noget af
det, jeg vil lade mig inspirere af i det videre arbejde. Tak.
Kl. 12:18

Første næstformand (Karen Ellemann):
Tak til ministeren. Der er ønske om en kort bemærkning til ministe‐
ren, og det er fra fru Ellen Trane Nørby, Venstre. Værsgo.
Kl. 12:18

Ellen Trane Nørby (V):
Tak. Jeg har to spørgsmål. For det første svarer ministeren jo meget
klart på det, jeg spurgte om indledningsvis, nemlig om regeringen
var villig til at kigge på, om flere kommuner kunne komme med i
forsøget. Og det kan jeg så forstå at regeringen ikke er villig til. Der

synes jeg egentlig, at man for længst burde have sendt det signal
ud i omverdenen, for mig bekendt er der rigtig mange kommuner,
der allerede har været i gang med at diskutere, hvorvidt det var en
mulighed at søge ind på forsøget. Det vil sige, at det jo er gode
spildte kræfter, man egentlig har brugt.
Det er selvfølgelig heldigt, at der er en så stor misundelse, at
man har lyst til at være en del af et frihedsforsøg, men jeg synes,
at regeringen skal overveje meget, meget kraftigt, hvad det så er,
vi ligesom skal have af svar i fællesskab til de kommuner, som
regeringen så ikke synes skal have del i friheden. For mig og for
Venstre at se er det jo ikke en modsætning til, at vi skal lave en
frihedsreform af folkeskolen; det er jo sådan set spørgsmålet om, at
når vi i det lovforslag, vi behandler i dag, både har delevalueringer
og slutevalueringer og der sådan set også står, at man løbende kan
forholde sig til det, hvorfor skal man så ikke også sørge for, at
det egentlig løbende bliver genstand for noget, man kan bruge i
kommunerne?
Kl. 12:20

Første næstformand (Karen Ellemann):
Ministeren.
Kl. 12:20

Børne- og undervisningsministeren (Pernille Rosenkrantz-Theil):
Det kan det bestemt også. Jeg kan ikke vide, hvorfor nogle tager
initiativ til det og gerne vil være med om bord. Jeg mener egentlig,
at vi har været utrolig klare omkring, at vi ikke har ønsket mere end
de to gange to kommuner. Jeg har godt hørt, at der er andre partier,
der gerne har villet have noget andet, men nu er det i hvert fald sagt
utvetydigt her fra talerstolen, hvis nogen skulle have misforstået det,
at det, der ligger i den her aftale, er to gange to, og vi åbner ikke op
for, at der skal flere ind under det her forsøg, og det er heller ikke
det, der ligger i den aftale, der ligger bag det her, selv om der er
partier, der har haft det ønske.
Og så bare for at sige, at når det har været vigtigt for regeringen
at understrege, at det her ikke er til hinder for, at vi kigger på frihed
i folkeskolen generelt, er det lige præcis for at sige, at både de ting,
vi i forvejen har drøftet i folkeskoleforligskredsen, og eventuelle re‐
sultater og delevalueringer og den endelige evaluering skal vi kunne
sætte i gang. Derfor er det vigtigt at sige, at de processer kan køre
parallelt med hinanden, og det annoncerede statsministeren også i
forbindelse med præsentationen af frihedsforsøgene. Tak.
Kl. 12:21

Første næstformand (Karen Ellemann):
Fru Ellen Trane Nørby.
Kl. 12:21

Ellen Trane Nørby (V):
Tak for det svar. Det andet spørgsmål, jeg har, er relateret til, at én
ting jo er gældende lov, men at vi altså lige om lidt skal behandle
L 200, som indfører en lang række flere indrapporteringskrav på
dagtilbudsområdet. Derfor vil jeg egentlig bare stille ministeren et
spørgsmål. Jeg kan ikke se i L 200, at der ligesom er en undtagelse
for de her kommuner, og derfor vil jeg spørge ministeren om, hvor‐
dan ministeren egentlig vil sikre, at det her lovforslag er tro mod,
hvordan verden så ud, da vi lavede aftalen tilbage i efteråret. For
L 200 er jo noget nyt, som nu kommer oveni. Ellers er det jo ikke
frihed reelt set for de her to gange to kommuner. Så vil det jo være
frihed, men plus alt det, som regeringen så finder på i mellemtiden.
Så det kunne jeg egentlig godt tænke mig at høre ministerens svar
på.

Fredag den 16. april 2021 (L 199)

Kl. 12:22

Første næstformand (Karen Ellemann):
Ministeren.
Kl. 12:22

Børne- og undervisningsministeren (Pernille Rosenkrantz-Theil):
Det skal jeg nok, og det tror jeg i virkeligheden også at vi skal få
gjort på skrift, altså sådan at vi prøver at afklare, hvad der sker med
det fremadrettet, så man har det både i forhold til den lovgivning, vi
skal kigge på lige om lidt, men jo i virkeligheden også i forhold til
det, som fru Lotte Rod var inde på, altså de nationale test i forhold
til ikrafttrædelsestidspunktet. Så der er noget med, hvad relationen
er over til noget andet lovgivning. Og i forhold til den del er det
jo klart sådan, at både Holbæk og Esbjerg kan undtage børnene
fra nationale test i år, fordi datoerne er skubbet. Men der er nogle
grænsefladeproblematikker i forhold til anden lovgivning, som vi
skal kigge på, og det vil jeg gerne sige til fru Ellen Trane Nørby.
Både for de pågældende kommuners skyld, men også for fremtidig
lovgivnings skyld tror jeg at det er god idé, at vi simpelt hen får et
skriftligt grundlag, sådan at vi ved, hvad vi har at forholde os til.
Kl. 12:22

Første næstformand (Karen Ellemann):
Den næste korte bemærkning er til fru Lotte Rod, Radikale Venstre.
Værsgo.
Kl. 12:22

Lotte Rod (RV):
Altså, det er vi jo helt utrolig glade for i Esbjerg. Så det er virkelig
dejligt at få det bekræftet også fra talerstolen her. Men jeg har egent‐
lig bare lyst til at spørge om noget. For jeg tænker, at der jo sikkert
sidder en hel masse mennesker, som følger den her debat, og som
tænker: Hvor lyder det bare dejligt, alle snakker om frihed, hvornår
sker der noget? Nu har vi jo lige i den debat, vi havde før, aftalt
med hinanden, at vi gerne vil kigge på fritidspædagogikken lige
efter sommerferien. Så hvornår indkalder ministeren til drøftelser om
folkeskolen?
Kl. 12:23

Første næstformand (Karen Ellemann):
Ministeren.
Kl. 12:23

Børne- og undervisningsministeren (Pernille Rosenkrantz-Theil):
Nu var der jo nogle, der undrede sig over, hvorfor regeringen ikke
kunne støtte en vedtagelsestekst, som regeringen egentlig åbenlyst er
enig i, i den foregående debat, og det ville jeg ikke, fordi jeg ikke vil
binde mig til et tidspunkt. Og det samme gælder her. For coronaen
har i hvert fald lært mig, at det med datoer skal vi virkelig være
varsomme med, fordi man stiller omverdenen nogle ting i udsigt,
som man ikke nødvendigvis kan levere på, fordi vi endnu ikke er
igennem coronaen. Så jeg vil simpelt hen ikke lægge mig fast på en
dato, og jeg sagde, at jeg syntes, at hr. Jacob Mark var meget frisk
ved at sige, at vi havde en aftale på plads inden jul, og det ville jeg
da ønske at han havde ret i. Men vi må jo også se, om det kan lade
sig gøre. Men jeg har meget lidt lyst til at binde mig til datoer for,
hvornår vi kan indkalde til det næste forligskredsmøde. Vi holder
stadig væk møder i det, der hedder den politiske følgegruppe, som er
den gruppe, der er etableret, fordi vi står i en coronasituation, og det
vil sige, at vi, som tingene er nu, end ikke har stabile forligskreds‐
møder på et eneste område på undervisningsområdet. Så det er bare
for at sige, at jeg simpelt hen ikke ved, hvornår vi kan overgå til det
andet.

23

Men det er jo en drøftelse, vi også skal have i den politiske
følgegruppe, hvornår vi genetablerer den normale hverdag. Mit bud
er, at vi slet ikke er der endnu, fordi vi stadig væk står med en del af
skolerne lukket i hovedstaden endnu mere end resten af landet. Ja, så
vi er der ikke endnu, desværre.
Kl. 12:24

Første næstformand (Karen Ellemann):
Fru Lotte Rod.
Kl. 12:24

Lotte Rod (RV):
Det tror jeg at vi skal snakke med hinanden om, for det er vores
ønske i Radikale Venstre, at vi tager hul på det her umiddelbart efter
sommerferien.
Kl. 12:24

Første næstformand (Karen Ellemann):
Ministeren.
Kl. 12:24

Børne- og undervisningsministeren (Pernille Rosenkrantz-Theil):
Jeg har også hørt Det Radikale Venstre både have travlt med, at jeg
skal komme med en redegørelse om folkeskolen og hørt Det Radika‐
le Venstre have travlt med, at vi skal lave om på en bedømmelse af
evalueringssystemet, det vil sige at komme med en erstatning for de
nationale test, noget, som har ligget Det Radikale Venstre meget på
sinde i årevis, og jeg har også hørt Det Radikale Venstre være rigtig
optaget af spørgsmålet om elevfordelingen og fritidspædagogikken,
som vi lige har debatteret. Det er bare for at sige, at jeg tror, at
vi alle sammen er optaget af rigtig mange forskellige ting, og at
man ikke, hver gang man støder på noget nyt af det, der er ens
hjerteblod, kan sige, at det hele skal starte efter sommerferien. Det
kan jo simpelt hen bare ikke lade sig gøre, og lige nu står vi 80 dage
fra sommerferien. Så det er også bare for at sige, at den mængde tid,
der er tilbage på den her side af sommerferien, er kort, og at der altså
derefter er nogle benhårde prioriteringer i forhold til en rækkefølge.
Selvfølgelig vender vi tilbage til det, men om det bliver august,
september, oktober, kommer an på, hvor lang tid det tager at komme
igennem det her, og der tror jeg bare, at vi skal lade være med at
stikke folk blår i øjnene i forhold til præcise datoer i den nuværende
situation. Det er jo simpelt hen bare ikke muligt.
Kl. 12:25

Første næstformand (Karen Ellemann):
Den næste korte bemærkning er til hr. Jacob Mark, Socialistisk
Folkeparti.
Kl. 12:25

Jacob Mark (SF):
Altså, man kommer jo i hvert fald ingen vegne, hvis man ikke har
ambitioner, og man kan jo blive helt høj over alle de ting, vi skal nå
igennem, og hvor jeg tror at vi kan lande brede forlig: en erstatning
for de nationale test, en ny måde at fordele eleverne på på vores ud‐
dannelser, frihed til folkeskolerne, væk med elevplanen. Og jeg tror,
at vi kan nå meget i år, og jeg er også ret overbevist om, at vi kan nå
den her frihedsreform. Det bliver i hvert fald et meget vigtigt ønske
fra SF, skal jeg sige, efter sommerferien. Det gør ikke noget, at vi
ikke når det inden da, jeg tror egentlig, at folk ude i skoleverdenen
synes, det er rart, at de har mulighed for at koncentrere sig om det
lige nu.
Så mit spørgsmål er egentlig nu, hvor vi jo har givet meget frihed
frem til sommerferien med nødundervisningsbekendtgørelsen, eller
hvad vi skal kalde den: Hvad siger ministeren til at fortsætte nogle af

24

Fredag den 16. april 2021 (L 200)

de frihedsgrader umiddelbart efter sommerferien, fordi coronaen jo
netop er kommet så tæt på sommerferien?
Kl. 12:26

Første næstformand (Karen Ellemann):
Ministeren.
Kl. 12:26

Børne- og undervisningsministeren (Pernille Rosenkrantz-Theil):
Det mener jeg simpelt hen at vi skal kigge på i fællesskab med
hinanden, og det har vi også givet tilsagn om, og nu er det jo så
blevet den næstsidste genåbningsaftale, fordi der kom en ny i nat,
altså at gå ind at kigge på, hvad vi stiller op i forhold til næste
skoleår, både i forhold til fagligt efterslæb og trivsel og organisering
af skoleåret. Der har vi sagt, at vi i starten af maj ville være klar,
og det tror jeg sådan set stadig væk holder, altså at regeringen, når
vi når starten af maj, vil være klar til at komme med et bud. Jeg er
helt overbevist om, at en af vejene til at løse den nye ulighed, der
i virkeligheden er opstået på ryggen af corona, jo er en stor grad af
frihed til at organisere sig på skolen, hvor man tager udgangspunkt i,
hvor eleverne er. For der er en lille gruppe af elever, der faktisk har
fået mere ud af fjernundervisningen end den normale undervisning.
Så der er en lille gruppe elever, der har tonset derudad.
Så er der en stor midtergruppe, hvor jeg er overbevist om, at det
skal lærerne nok ret hurtigt få hånd om, når børnene først er tilbage
i skole. Så er der en forskning, der siger, at der er omkring 20 pct.,
hvor det har været rigtig svært at få noget ud af undervisningen der‐
hjemme, og hvor man samtidig slæber nogle trivselsproblematikker
med sig. Det er jo et ret forskelligartet billede, og der tror jeg, at
det er vigtigt, at lærerne får så mange redskaber som muligt til at
gøre det, der er rigtigt for den enkelte elev, og det er jo så noget
pivforskelligt. Derfor mener jeg, at det er helt relevant netop at tage
en diskussion om frihed. Altså, det er det både i dag i forhold til de
konkrete kommuner og for folkeskolen i det hele taget, men det er
det jo i særdeleshed også, når vi så taler om tiden efter corona. Så
det er jeg bestemt åben over for at tage en snak med hinanden om
hvordan vi gør konkret.
Kl. 12:28

Børne- og undervisningsministeren (Pernille Rosenkrantz-Theil):
Det er jo i hvert fald den beslutning, vi har truffet i fællesskab med
hinanden, i første omgang frem til sommeren, og det mener jeg
helt klart er rigtigt, hvis jeg skal pege på, hvad der egentlig er det
tungeste redskab. Vi har sat 600 mio. kr. af – det er rigtig mange
penge – og vi har jo så i øvrigt i fællesskab med hinanden og med
de andre støttepartier til regeringen også afsat et rigtig stort beløb til
folkeskolen, og det vil sige, at der er kommet rigtig mange ekstra
ressourcer til folkeskolen.
Hvis man sådan i den nuværende situation skal opveje, om det er
de ekstra penge i forbindelse med coronaen eller det er den ekstra
frihed, der ligger i forhold til at organisere skoledagen, der – hvad
man kan sige – giver bedst mening i forhold til at håndtere de
udfordringer, en klasse kan stå med og eleverne kan stå med, så er
jeg helt overbevist om, at det, der handler om at give lærerne den
frihed, vejer rigtig tungt og muligvis ovenikøbet også tungere end de
ekstra ressourcer. Så skal vi jo også bare huske på, at der trods alt
kun er det antal lærere, der er, og det vil også sige, at der simpelt
hen er en grænse for, hvor stort et ressourcesug man overhovedet
kan lægge ud. Men nu er der sat rigtig mange penge af, og det synes
jeg har været fint og godt, men den frihed betyder altså selvfølgelig
rigtig meget.
Der er så bare sådan en enkelt detalje. Jeg spurgte i ministeriet
efter den første hårde nedlukning i foråret, hvor meget af det, der
foregik derude i forbindelse med genåbningen, og hvor der var ude‐
undervisning og en anderledes organisering af skoleugen og alle de
her ting, der egentlig var et forbud mod at gøre, når vi var under nor‐
male omstændigheder. Der viste det sig jo bare, at langt størstedelen
af det, de gjorde, måtte man altså gerne inden for folkeskolelovens
rammer. For jeg spurgte jo: Er der sådan en mængde lovforslag, vi
kan fremsætte, for at give de samme frihedsrettigheder? Altså, det
meste af det må man gerne. Så det er bare for at sige, at noget
af det jo så ligger i målsætninger, og at man forsøger at styre i
en bestemt retning, og det skal vi ind at kigge på. Men det var
bare tankevækkende for mig at finde ud af, at det meste af det, der
foregik, kunne man sådan set også bare gøre til hverdag.
Kl. 12:31

Første næstformand (Karen Ellemann):
Hr. Jacob Mark.
Kl. 12:28

Jacob Mark (SF):
Det er jeg glad for, for det kommer vi til at tage med i de forhand‐
linger. Jeg tror jo faktisk, at den frihed er mere afgørende, end at
man får lavet en eller anden pulje penge til et eller andet, der jo
så kommer meget spredt, for at sige det rent ud. For friheden til at
bestemme over de ressourcer, der er der allerede er der, er noget, der
batter, og så har der jo været talt meget om, at man skulle udvide
antallet af forsøg. Altså, det er bare en betragtning: I virkeligheden
er vi jo i gang med et massivt forsøg. Vi har jo givet alle skoler i
Danmark en massiv frihed frem til sommerferien, og det kunne jo
udsætte behovet for en frihedsreform lidt, hvis ministeren gerne vil
købe sig tid, hvis man siger, at man, indtil sådan en frihedsreform
er på plads, giver nogle af de grundlæggende frihedsgrader, som de
allerede har nu. Men det glæder jeg mig til at forhandle videre om.
Kl. 12:29

Første næstformand (Karen Ellemann):
Ministeren.

Kl. 12:29

Første næstformand (Karen Ellemann):
Tak til ministeren. Der er ikke flere korte bemærkninger til ministe‐
ren, og også tak for lige at gøre talerstolen klar til den næste, der skal
på talerstolen.
Nu er der ikke flere, der har bedt om ordet, og derfor er forhand‐
lingen sluttet.
Jeg foreslår, at lovforslaget henvises til Børne- og Undervisningsud‐
valget. Hvis ingen gør indsigelse, betragter jeg dette som vedtaget.
Det er vedtaget.

Fredag den 16. april 2021 (L 200)

Det næste punkt på dagsordenen er:
3) 1. behandling af lovforslag nr. L 200:
Forslag til lov om ændring af dagtilbudsloven. (Indsamling af
data – Minimumsnormeringer i daginstitutioner).
Af børne- og undervisningsministeren (Pernille Rosenkrantz-Theil).
(Fremsættelse 26.03.2021).
Kl. 12:31

Forhandling
Første næstformand (Karen Ellemann):
Forhandlingen er åbnet. Den første, der får ordet, er fra Socialdemo‐
kratiet, og det er hr. Orla Hav. Værsgo.
Kl. 12:31

(Ordfører)
Orla Hav (S):
Tak for det, formand. L 200 er et forslag om lov om ændring af dag‐
tilbudsloven, indsamling af data, minimumsnormeringer i daginstitu‐
tioner. Det lovforslag, vi her skal behandle, er jo første skridt mod en
egentlig udmøntning af den aftale om minimumsnormeringer, som
regeringen indgik med Det Radikale Venstre, SF, Enhedslisten og
Alternativet i december 2020. Jeg kan godt forestille mig, også på
baggrund af den debat, der har været lige nu med ministeren, at
der er en del, der venter utålmodigt på at se aftalen fuldt udnyttet.
Men den der corona har som bekendt været årsag til rigtig mange
forsinkelser på børne- og undervisningsområdet. Så noterer jeg mig
desuden, at lovkrav om minimumsnormeringer først skal træde i
kraft i 2024. Nu er vi altså så i gang, og det synes jeg bestemt er
glædeligt.
Som et led i aftalen blev aftalepartierne enige om at udvide
dagtilbudsportalen med det formål at øge gennemsigtigheden på
institutionsniveau. Den øgede gennemsigtighed skal desuden bidrage
til at styrke forældreinddragelsen lokalt, f.eks. ved forældrebestyrel‐
ser. I forlængelse heraf er aftalepartierne enige om, at datakvalite‐
ten på dagtilbudsområdet skal styrkes. Lovforslaget har derfor som
formål at udmønte den del af aftalen, der handler om at forbedre
datakvaliteten og sikre, at der fremadrettet kan indsamles, opgøres
og offentliggøres relevante informationer om de enkelte tilbud.
Den forbedrede datakvalitet skal desuden danne grundlag for, at
vi kan efterleve forpligtelserne i aftalen om at kunne opgøre norme‐
ringerne på institutionsniveau i 2023. Lovforslaget her er derfor fun‐
damentalt for, at vi kan komme videre i processen med minimums‐
normeringer. Af den årsag støtter Socialdemokratiet lovforslaget.
Tak.
Kl. 12:34

Første næstformand (Karen Ellemann):
Tak til ordføreren. Der er ønske om en kort bemærkning til ordføre‐
ren, og det er fra fru Ellen Trane Nørby, Venstre. Værsgo.
Kl. 12:34

Ellen Trane Nørby (V):
Tak. Jeg vil egentlig bare spørge ordføreren, om ordføreren synes, at
pædagogerne mangler tid, som de skal bruge til at udfylde skemaer,
betjene computerprogrammer og lave indberetninger og sende det til
ministeren, for det er jo det, det her lovforslag handler om. Det hand‐
ler om at tage tid, som man kunne bruge sammen med børnene, og
i stedet for bruge det på at lave flere registreringer, faktisk i et ikke
ubetydeligt omfang, fremgår det, hvis man læser lovforslaget. Derfor
vil jeg egentlig bare høre ordføreren, hvor den tid, som pædagogerne
nu ikke skal bruge på børnene, men skal bruge på at indberette dette
og hint, skal komme fra, f.eks. hos den lille dagplejemor. Altså,
hvornår er det så, hun skal lade børnene være alene?

25

Kl. 12:34

Første næstformand (Karen Ellemann):
Ordføreren.
Kl. 12:34

Orla Hav (S):
I min forestillingsverden – da jeg læste det her igennem – er det
sådan, at det her primært er noget, som den kommunale forvaltning
bør have tal på, og de tal skal formidles videre. Det er ikke i min
forestillingsverden en nøje registrering ude hos den enkelte dagple‐
jemor eller i den enkelte daginstitution. Jeg kan indimellem undre
mig lidt over, at man ikke har det datagrundlag, men det synes jeg
er rigtig fint man får tilvejebragt med henblik på at sikre den bedst
mulige kvalitet i de tilbud, man skal give, og indimellem må man jo
også lade, at der skal dokumentation til for at forbedre vilkårene, og
det synes jeg den her aftale er et skridt på vejen til.
Kl. 12:35

Første næstformand (Karen Ellemann):
Fru Ellen Trane Nørby.
Kl. 12:35

Ellen Trane Nørby (V):
Selvfølgelig skal der være dokumentation og åbenhed. Det var der‐
for, vi med 2018-aftalen, dengang der ikke var blokpolitik på det
her område, men hvor alle partier blev inviteret ind til forhandlinger,
lavede en bred aftale forankret her i Folketinget, som bl.a. handlede
om Dagtilbudsportalen, hvor vi netop fik nogle informationer. Men
grundlæggende, hvis man læser bemærkningerne i det her lovfor‐
slag, vil der jo fremover være mulighed for at indhente informationer
og oplysninger om alt, og derfor synes jeg egentlig, det er relevant
at spørge ordføreren til den tid, der så skal gå fra børnene og skal
bruges på bureaukrati i stedet for: Hvornår er det, de skal lave det?
Det er den ene ting.
Den anden ting, jeg gerne vil spørge ordføreren om, er det for‐
hold, at man nu skal offentliggøre alle eksakte adresser på dagplejere
i dag. Hvad er rimeligheden i det forslag?
Kl. 12:36

Første næstformand (Karen Ellemann):
Ordføreren.
Kl. 12:36

Orla Hav (S):
Jamen jeg synes jo ikke, det er urimeligt, at enhver kommune skal
kunne gøre rede for, hvor mange ansatte der er på en bestemt adres‐
se. Jeg synes da heller ikke, det er urimeligt, at man skal kunne gøre
forældre opmærksomme på, hvorhenne de enkelte tilbud, deres børn
kan modtage, findes. Så jeg har svært ved at hidse mig op over, at
der er et ønske herfra om at få mere ensartethed i den viden, man har
omkring de tilbud, man har til forældre og børn. Jeg har lidt svært
ved at se problematikken heri, og i øvrigt er et af problemerne vel,
at bureaukratiet i forhold til de her ordninger er noget af det, der har
fået lov til at vokse mest, så det ville være en kærkommen anledning
til at få kigget på det også, vil jeg gætte på. Nu skal jeg ikke være
med i de kommende forhandlinger, men det ved jeg der er gode folk
her i salen der skal.
Kl. 12:37

Første næstformand (Karen Ellemann):
Den næste korte bemærkning er fra fru Brigitte Klintskov Jerkel,
Konservative. Værsgo.

26

Fredag den 16. april 2021 (L 200)

Kl. 12:37

Brigitte Klintskov Jerkel (KF):
Tak. Jeg kunne egentlig godt tænke mig at høre ordføreren om,
hvor Socialdemokratiet er henne i forhold til minimumsnormeringer.
Grunden til, at jeg spørger, er, at jeg kan huske i sidste folketings‐
periode, at Socialdemokratiet egentlig var enige med Konservative,
hvad angår sociale normeringer. Jeg kan også huske, at Socialdemo‐
kratiet gik til valg på sociale normeringer. Derfor kunne jeg egentlig
godt tænke mig at høre, hvor Socialdemokratiet er henne i forhold til
minimumsnormeringer.
Kl. 12:38

Første næstformand (Karen Ellemann):
Ordføreren.
Kl. 12:38

Orla Hav (S):
Jamen vi er jo lige præcis bag det her lovforslag, som skal danne
grundlaget for afklaring af lige nøjagtig de forhold, som ordføreren
spørger til. Vi må jo erkende, at det er sådan, at der står en diskus‐
sion om, hvilket niveau man skal agere på. Skal det være på kommu‐
nalt niveau og dermed med respekt for det kommunale selvstyre et
langt stykke, eller skal det være på institutionsniveau? Det er ikke
afklaret med det her forslag. Her er der lagt op til, at man får et
ordentligt datagrundlag at diskutere på, og så er jeg stensikker på, at
mit parti nok skal finde den rigtige placering i det. Men der er en
principiel diskussion, det har ordføreren ret i.
Kl. 12:38

Første næstformand (Karen Ellemann):
Fru Brigitte Klintskov Jerkel.
Kl. 12:38

Brigitte Klintskov Jerkel (KF):
Kan ordføreren komme det lidt nærmere, i forhold til om Socialde‐
mokratiet er for eller imod minimumsnormeringer? Det kunne jeg
egentlig godt tænke mig at vide.
Kl. 12:38

Første næstformand (Karen Ellemann):
Ordføreren.
Kl. 12:38

Orla Hav (S):
Jamen vi er for det her lovforslag, hvori der står, at vi skal finde
et ordentligt grundlag for minimumsnormeringer. Så længere er den
ikke.
Kl. 12:39

Første næstformand (Karen Ellemann):
Så var der ikke flere korte bemærkninger til ordføreren. Tak til hr.
Orla Hav.
Den næste ordfører på talerstolen kommer fra Venstre, og det er
fru Ellen Trane Nørby. Velkommen.
Kl. 12:39

(Ordfører)
Ellen Trane Nørby (V):
Tak for ordet. Det lovforslag, som vi behandler i dag, er jo generelt
og grundlæggende et bureaukratilovforslag. Det er et lovforslag, som
kommer til at pålægge bureaukratiske byrder for vores personale
ude i daginstitutionerne. Det sker godt nok under dække af, at man
vil indføre en endnu ukendt model for minimumsnormeringer, en
model, som man ikke har færdigforhandlet, en model, som man ikke
ved hvad indeholder. Jeg må bare sige, at fra Venstres side mener vi

ikke, at vores pædagoger har tid i overskud. Vi vil sådan set gerne
støtte en model, hvor vi får flere pædagoger og mere pædagogisk
personale ude i vores dagtilbud til at tage sig af vores børn, men
de har ikke behov for mere bureaukrati. De har ikke behov for, at
deres kostbare tid skal gå med at udfylde skemaer og indrapportere
forskellige ting. For grundlæggende giver det her lovforslag hjem‐
mel til, at man kan indhente en ubegrænset mængde data derudefra
– ubegrænset. Det skal fastsættes i en bekendtgørelse og noget andet
efterfølgende; det er sådan set kun fantasien, der sætter grænser for,
hvor meget bureaukrati man kan få med det her lovforslag.
Hvis nu vi bare kigger på nogle af de ting, der så er nævnt, som
man fremadrettet skal bruge tid på at indregistrere i stedet for bruge
tid vores børn – altså sørge for, at de får den omsorg, de har behov
for; sørge for, at de kommer ud på legepladsen, at de bliver fagligt
uddannet, og at de bliver motorisk udviklet – så skal man nu bruge
tid på oplysninger som eksempelvis børns indmeldelses- og udmel‐
delsesdato, personalets stillingskategorier, ansættelsesperioden, bør‐
nenes alder ved overgangen til skolestart, gennemsnitligt sygefravær
blandt personalet, og det kan være andre relevante kvalitetsindikato‐
rer og bla bla. Det er jo ikke en udtømmende liste.
Det er rigtigt, at noget af det har vi sådan set viden om i
dag. Noget af det støtter vi sådan set også op om. Det er jo hele
grundlaget for den brede aftale, som vi lavede i 2018 i forhold til
Dagtilbudsportalen. Det var, dengang vi bredt forankret i Folketinget
forhandlede det her område, dengang man ikke lavede blokpolitik
på børnepolitikken i Folketinget, men hvor vi havde en VLAK-re‐
gering og før det en Venstreledet regering, som faktisk inviterede
alle Folketingets partier til forhandlinger på børneområdet, hvor vi
lavede både 1.000-dagesprogrammet og lavede indsatsen, hvor vi
indførte sociale normeringer i vores dagtilbud, hvor vi lavede de
nye pædagogiske læreplaner, og hvor vi tog en række initiativer i
fællesskab.
Nu har man så valgt at lave blokpolitik på området, og derfor
har Venstre heller ikke været med til forhandlingerne omkring det
her eller de andre ting, som de røde partier har aftalt sammen med
regeringen. Men jeg kan sige, at hvis vi havde været med til forhand‐
lingerne, så ville vi klart og tydeligt have sagt, at det, vi har brug for,
er tid til vores børn, og ikke tid til i bureaukrati.
Hvis man kigger på det, som Datatilsynet f.eks. noterer sig i
deres høringssvar, så siger de jo:
»Datatilsynet skal henstille til, at Børne- og Undervisningsmini‐
steriet gør sig nærmere overvejelser om, hvorvidt den korrekte hjem‐
mel for behandling er artikel 9«, og det er altså personfølsomme
data, vi taler om her, »da den behandling – efter Datatilsynets op‐
fattelse – ikke umiddelbart kan rummes inden for den pågældende
bestemmelse.«
Så vi taler ikke bare om bureaukrati og om tid, der bliver taget
fra vores børn; vi taler også om indsamling af data, som Datatilsy‐
net, jævnfør deres høringssvar, har bekymringer omkring. Og derfor
synes jeg egentlig, det ville have været rart, hvis vi ikke havde
haft en regering, der førte blokpolitik på børneområdet, men som
reelt havde indkaldt til brede forhandlinger om det ønske, som vi
alle sammen deler: Hvordan kan vi styrke børneområdet i Danmark;
hvordan kan vi sikre bedre normeringer; hvordan kan vi sikre alle
børn og unge en tryg opvækst; hvordan kan vi sikre, at der også er
flere medarbejdere med en pædagogisk faglig baggrund derude, der
kan tage sig af de børn, der har allermest behov? Det bidrager det
her lovforslag ikke til. Det er med til at skævvride, det er med til
at kritisere. Det fremgår også af f.eks. KL's høringssvar, ligesom det
fremgår af en række af de andre høringssvar.
Hvis man så kigger på økonomien forbundet med det, for der
er jo afsat penge til økonomien, så kan man også se, at den dér blok‐
politiske aftale, man har lavet, som jo har handlet om at lukke alle
de private tilbud på daginstitutionsområdet, som ikke har tilgodeset

Fredag den 16. april 2021 (L 200)

dagplejerne, for dem har man ikke ønsket at inkludere i en aftale,
for man har kun villet have de kommunale børnehaver inkluderet, så
kan man også se, at i forhold til bureaukratiet i det her lovforslag
og de økonomiske konsekvenser med lovforslaget vælger man kun
at kompensere kommunerne, og ikke alle de institutioner, der ligger
under vores friskoler, og ikke alle de selvejende og private instituti‐
oner. De skal have nul kroner for den ekstra indrapporterings- og
bureaukratibyrde, som de nu får. Kommunerne skal have 10 mio.
kr., sådan at de kan ansætte nogle flere i forvaltningerne eller bruge
tiden fra børnehaverne til at lave indrapporteringer.
Så ja, vi synes, at der er problemer med det her lovforslag, og
derfor kommer vi heller ikke til at tilkendegive vores stillingtagen
her til førstebehandlingen. Vi kommer til at spørge til alle de her ting
i lovbehandlingen, for vi var egentlig af den opfattelse, at vi skulle
skabe mere tid til vores børn, skabe bedre børnehaver og ikke mere
bureaukrati til vores ansatte ude i vores dagtilbud. Tak for ordet.
Kl. 12:45

Første næstformand (Karen Ellemann):
Tak til ordføreren. Der er et par korte bemærkninger til ordføreren
rammer, først fra hr. Jacob Mark, Socialistisk Folkeparti.
Kl. 12:45

Jacob Mark (SF):
Det her er jo en milepæl, for det er det her, der kommer til at
danne grundlaget for minimumsnormeringer. Og det er jo derfor, at
Venstre ikke er med, og det kommer Venstre heller ikke, så længe
Venstre ikke vil have minimumsnormeringer. Og jeg har egentlig
været spændt på debatten i dag, fordi jeg havde håbet på, at Venstre
nu bare ville acceptere, at vi har prøvet at lave et grundlæggende
skifte i dagtilbudspolitikken i Danmark, hvor man, ligesom man har
et klasseloft, også beslutter, at der skal være minimumsnormeringer i
alle daginstitutioner. Det, som man vil have at vide fra daginstitutio‐
nerne, er jo, hvor mange der er uddannet, hvornår børnene starter i
daginstitution, hvad overgangsalderen er fra vuggestue til børnehave,
og hvad normeringen er.
Jeg får bare lyst til at spørge – i hvert fald først og fremmest,
for der blev sagt lidt forkerte ting, men det kan vi vende tilbage til
– hvad er dog forskellen på det her og så det, som fru Ellen Trane
Nørbys selv sad og administrerede som minister på skoleområdet,
hvor man kan finde endnu flere detaljer, og hvor man kan gå ind på
hjemmesiden og shoppe rundt? Hvad er forskellen?
Kl. 12:46

Første næstformand (Karen Ellemann):
Ordføreren.
Kl. 12:46

Ellen Trane Nørby (V):
Det er jo sjovt, at SF's ordfører kan stå og påstå, at Venstre ikke
ønsker bedre normeringer i institutionerne, eller at vi ikke vil være
med til at sikre et minimum af faglige medarbejdere blandt vores
børn og omkring vores børn. Det har vi aldrig nogen sinde afvist at
gå ind i en forhandling om, men vi er jo ikke blevet inviteret. For
den regering, vi har nu, altså den socialdemokratiske regering og de
røde støttepartier, har valgt at lave blokpolitik på børneområdet, og
det har man gjort fra dag et, på trods af at vi har en lang tradition
for at have brede forhandlinger og brede aftaler på børneområdet. Og
det synes jeg er enormt trist. Tag f.eks. de sociale normeringer, som
vi indførte, da vi sad i regering. Det var jo lige præcis en målrettet
indsats, hvor man satte et minimum i relation til nogle af vores
allermest udsatte og sårbare børn, hvor vi sagde: Prøv at høre her,
det nytter ikke noget, at vi ikke har ekstra overskud på det område.
Så man kan jo spørge: Hvorfor blev vi ikke inviteret, hr. Jacob
Mark? For så tror jeg egentlig, man kunne have fundet en balance,

27

hvor vi ikke bruger 20 pct. af bevillingen på administration, hvor
man ikke opkræver 250 mio. kr. ekstra fra forældrene hvert år – som
man jo gør med den aftale, der er lavet – hvor man ikke lukker de
private institutioner, og hvor man ikke skubber dagplejen fuldstæn‐
dig udenfor, fordi de så åbenbart ikke skal have flere ressourcer.
Ja, der er mange ting, som vi gerne ville have lavet anderledes,
men vi har aldrig sagt, at vi ikke ville være med til at forhandle om
at gøre vores dagtilbud bedre.
Kl. 12:47

Første næstformand (Karen Ellemann):
Hr. Jacob Mark.
Kl. 12:47

Jacob Mark (SF):
Altså, det er usædvanligt for ordføreren, hvor populistisk indlægget
er.
For det første: Ja, man bruger 20 pct. på administration. Det er
jeg også meget imod. Det gjorde den tidligere regering, hvor fru
Ellen Trane Nørby var minister, også. De 20 pct. kan så dække de
omkostninger, der er til det her det system, som fru Ellen Trane
Nørby ikke mener er høje nok. Jeg vil mene, at der bliver sat rigeligt
af til administration i den her aftale.
For det andet at svarer ordføreren ikke på mit spørgsmål om,
hvad forskellen er i forhold til skoleområdet.
Men mit eneste spørgsmål nu skal bare være: Mener Venstre, at
der skal være minimumsnormeringer i Danmark? For det var det,
jeg spurgte om. De sidste 4 år har Venstre ikke ment det – det var
derfor, Venstre ikke blev inviteret. Mener Venstre, at der skal være
minimumsnormeringer?
Kl. 12:48

Første næstformand (Karen Ellemann):
Ordføreren.
Kl. 12:48

Ellen Trane Nørby (V):
Vi har sådan set helt fra starten sagt, at vi ønskede bedre normerin‐
ger; og vi ønskede lige normeringer. Altså, vi ønsker jo ikke en
minimumsmodel, hvor man lukker de private børnehaver i Danmark,
hvor man ikke inkluderer dagplejen, og hvor man ikke engang vil
tage en diskussion om det. Så hvis det er en diskussion om, hvad
indgangsbilletten var til forhandlingerne, så har Venstre helt fra star‐
ten sagt, at vi ønskede at styrke vores børneområde. Det gjorde vi
også, da vi sad i regering, senest med den aftale, der handler om
barnets første 1.000 dage, hvor vi lagde 1 mia. kr. ekstra på børne‐
området, og før det, hvor vi lagde flere penge og også videreførte
den bevilling, der lå fra den tidligere regering, på 250 mio. kr. Vi
har løftet børneområdet gang på gang, mens vi sad i regering, og det
indikerede vi sådan set også både i valgkampen og efterfølgende at
vi gerne ville være med til alligevel.
Alligevel valgte den socialdemokratiske regering at lave blokpo‐
litik på det her område, og i dag står vi så med et af lovforslagene,
som desværre indfører mere bureaukrati og ikke mere tid til børnene.
Kl. 12:49

Første næstformand (Karen Ellemann):
Den næste korte bemærkning er til fru Lotte Rod, Radikale Venstre.
Værsgo.
Kl. 12:49

Lotte Rod (RV):
Jeg synes egentlig, det lyder meget fint, at Venstre gerne vil stille
en række spørgsmål. For vi skal jo ikke bede om noget som helst
ekstra data, som vi ikke har brug for, og vi skal heller ikke gøre

28

Fredag den 16. april 2021 (L 200)

det på nogen bureaukratisk måde, som er besværlig for dem derude.
Så det skal selvfølgelig være på et minimum. Men ordføreren har
selv været minister, og derved ved ordføreren også, at det, vi har
diskuteret herinde i, jeg har lyst til at sige 100 år, er, at man ikke har
kunnet få en retvisende statistik, fordi Danmarks Statistik er kommet
tilbage og har sagt: Kommunerne opgør det på alle mulige forskelli‐
ge måder, og derfor kan vi ikke sige noget om det. Så mit spørgsmål
til ordføreren skal bare være: Deler Venstre Radikale Venstres ønske
om, at vi skal have uddannet pædagoger i vores institutioner? Og
hvis Venstre deler det ønske, er Venstre så med på, at det også
kræver, at vi ved noget om det, før vi kan vide, hvad det så er, vi skal
betale for?
Kl. 12:50

Første næstformand (Karen Ellemann):
Ordføreren.
Kl. 12:50

Ellen Trane Nørby (V):
Vi ved heldigvis, både hvor vi har problemerne, og også hvor vi har
nogle ting, der skal gøres bedre i vores dagtilbud. De fleste kommu‐
ner har en meget klar opfattelse af ,f.eks. hvem der er pædagogiske
assistenter, og hvem der er pædagoger. Den del af indrapporteringen
er jeg sådan set ikke bekymret for. Den viden sidder vi jo med i
dag. Det, jeg er bekymret for i det her lovforslag, er, at der sådan
set ikke er grænser for dataindsamlingen. Der er ikke grænser for
bureaukratiet i det her lovforslag, og det er jeg sikker på der ville
have været, hvis der havde været flere inde i det forhandlingsrum,
som kunne have insisteret på, at det her handlede om at skabe mere
tid til børnene og ikke mere tid til nogle papirtigre og til noget
bureaukrati, der tager tid væk fra børnene.
Men ja, vi deler ikke bare Det Radikale Venstres holdning, det
har været vores egen holdning hele vejen igennem. Vi deler ønsket
om, at der skal være mere pædagogisk personale i vores institutioner.
Det er sådan set også derfor, vi har foreslået, at man udnyttede, at
der faktisk var flere f.eks. på pædagoguddannelsen, som havde søgt
ind, end der var pladser til, også i forhold til at oprette ekstra prak‐
tikpladser. Det er derfor, vi har peget på, at det er vigtigt, at hvis man
skal tale om enten lige normeringer, bedre normeringer, højere nor‐
meringer eller minimumsnormeringer – kært barn har mange navne
– så er man også nødt til at kigge på, hvordan man får uddannet det
kvalificerede personale, der skal følge med. For hænder er ikke bare
hænder.
Kl. 12:51

Første næstformand (Karen Ellemann):
Fru Lotte Rod.
Kl. 12:51

Lotte Rod (RV):
Så står vi faktisk det samme sted, og så er vi jo enige om, at vi
gerne vil vide, hvor mange uddannede pædagoger der er. Derfor
tænker jeg egentlig, at vi måske bare skal aftale, at vi tager snakken
med hinanden igen, når vi har fået bekendtgørelsen, for jeg tror, at
ordføreren vil kunne se i bekendtgørelsen, at det lige præcis er, hvor
mange voksne der er, og hvad deres uddannelsesbaggrund er, som vi
får data om.
Kl. 12:51

Første næstformand (Karen Ellemann):
Ordføreren.

Kl. 12:51

Ellen Trane Nørby (V):
Det er jo skønt og dejligt, at den radikale ordfører gerne vil invitere
til et bredt samarbejde. Det er bare ikke det, der er sket, og derfor
er jo det sådan, jævnfør de aftalekulturer, der er i det her Folketing,
at Venstre ikke kommer til at se bekendtgørelsen. Den tilgår kun
regeringen og de røde partier, for det er jer, der har lavet en aftale.
Vi har ikke været inviteret, for det har man ikke ønsket. Man har
ønsket at lave blokpolitik på børneområdet, vel ført an af SF og
Socialdemokraterne og måske også Det Radikale Venstre – hvem
ved.
Jeg kan i hvert fald konstatere, at vi ikke har været inviteret en
eneste gang, og at der nu er blokpolitik på børneområdet, selv om
jeg ikke har hørt et eneste parti, der ikke har indikeret både før
valget og efter valget, at man sådan set gerne vil tage ansvar, at
man gerne vil deltage i forhandlinger, og at man gerne vil være med
til at løfte børneområdet. Det er derfor, vi i udvalgsbehandlingen
kommer til at stille de spørgsmål, vi mener er relevante, både om
Datatilsynets bekymringer, men også om mængden af bureaukrati og
den manglende kompensation af friskolerne og de private institutio‐
ner.
Kl. 12:52

Første næstformand (Karen Ellemann):
Tak til fru Ellen Trane Nørby. Der er ikke flere korte bemærkninger
til ordføreren. Den næste ordfører står klar, og det er ordføreren for
Dansk Folkeparti, fru Marie Krarup. Velkommen.
Kl. 12:53

(Ordfører)
Marie Krarup (DF):
Tak for ordet. I Dansk Folkeparti har vi det lidt ligesom Venstre, at
vi nødig i dag klart vil sige ja eller nej til dette lovforslag. Ved første
øjekast ser det jo fuldstændig uskyldigt og nærmest ligegyldigt ud,
for hvem kan være imod, at man har mere åbenhed og får mere
viden om de områder, som vi arbejder med? Det virker fuldstændig
logisk, at vi selvfølgelig skal have flere oplysninger. Men hvis man
ser nærmere efter, synes vi, at der er en fare for, at der bliver skabt
mere bureaukrati, og at vi risikerer at tage tid fra børnene og fra den
vigtigste kerneopgave, som selvfølgelig er at tage sig af vores børn.
Derfor vil vi godt vente med at sige, om vi kan støtte lovforsla‐
get, til vi ved lidt mere om det. Vi vil gerne have en garanti for,
at det her ikke betyder, at der bliver brugt tid på papirnusseri i
stedet for varetagelsen af kerneopgaven. Derfor vil vi gerne have
svar fra ministeren på nogle af spørgsmålene fra dagens debat i
udvalgsbehandlingen. Vi vil gerne have svar på, om det er sådan,
at vi kan føle os fuldkommen sikre på, at det her ikke vil blive
en bureaukratisk belastning for institutionerne og især for dem, der
ikke bliver kompenseret, altså de private og selvejende institutioner,
sådan at det faktisk går hen og bliver et problem for de børn, der er i
institutionerne.
Åbenhed og oplysninger er selvfølgelig plusord, og det går vi
fuldstændig ind for, men vi er mere bekymrede for bureaukrati og
papirnusseri og for, at der vil være børn i institutionerne, der bliver
viftet væk, for nu skal man lige udfylde endnu et skema. Det synes
vi ikke ville være godt. Men det regner vi med at vi får svar på enten
i debatten i dag eller i udvalgsbehandlingen, og så vil vi kunne sige
mere klart, hvad vi mener om det. Tak for ordet.
Kl. 12:55

Første næstformand (Karen Ellemann):
Tak til ordføreren. Der er et ønske om en kort bemærkning, og det er
fra hr. Jacob Mark, Socialistisk Folkeparti. Værsgo.

Fredag den 16. april 2021 (L 200)

Kl. 12:55

Jacob Mark (SF):
Jeg har meget høje forventninger til Dansk Folkeparti, hvad angår
minimumsnormeringer, fordi Dansk Folkeparti i valgkampen, som
det eneste borgerlige parti, var ude og sige, at Dansk Folkeparti
gerne ville have minimumsnormeringer.
Så derfor vil jeg høre ordføreren: Hvordan skal man lave mini‐
mumsnormeringer, hvis man ikke ved, hvad normeringerne er ude
i daginstitutionerne, eller hvordan uddannelsesgraden er? Hvordan
mener ordføreren så, at man skal samle den data, der gør, at man kan
lave en lov om minimumsnormeringer?
Kl. 12:56

Første næstformand (Karen Ellemann):
Ordføreren.
Kl. 12:56

Marie Krarup (DF):
Vi har ikke noget som helst imod mere data og mere viden på
området. Det var også det, jeg lige sagde. Det ville jo være virkelig,
virkelig dumt at have den holdning. Men hvis det er sådan, at der går
mere tid fra børnene, ved at man skal registrere mere, så synes vi,
det er en dårlig idé. Så skal man gøre det på et andet tidspunkt eller
på en anden måde eller tilføre flere ressourcer samtidig. Derudover
mener vi ikke, at minimumsnormeringer er løsninger på alting. Vi vil
gerne have, at der er flere uddannede personer i institutionerne, men
vi synes også, man skal sikre andre ting. Vi har foreslået en ordning,
hvor børn i højere grad kan passes i hjemmet. Det er jo en måde at
få antallet af børn i institutionerne ned på, så det drejer sig ikke bare
om, at der skal flere ind og ansættes i institutionen. Det drejer sig
også om, at man skal se på børneområdet på en anderledes måde. Vi
ønsker også, at der bliver mere plads til dagplejere; noget, som stort
set er røget ud i dag.
Kl. 12:57

Første næstformand (Karen Ellemann):
Hr. Jacob Mark.
Kl. 12:57

Jacob Mark (SF):
Der er jo sat penge af. Der er jo sat 1,8 mia. kr. af til minimumsnor‐
meringer, og det er, tror jeg, det største løft af et velfærdsområde i
flere årtier. Og af dem er der beklageligvis så 20 pct., der er målrettet
administration på grund af en praksis i KL. Så jeg tænker pengene
er der til det administrative. Og så vil jeg bare lige sige, at der
jo står i bemærkningerne til loven, at det forudsættes, at krav og
tilvejebringelse af oplysninger skal ske under hensyntagen til det
pædagogiske personales tidsforbrug, og at det ikke må føre til nye
målinger af børn og det pædagogiske arbejde ud over hensigterne i
den styrkede pædagogiske læreplan. Det er bare for at sige: Vi vil
gerne diskutere, hvis Dansk Folkeparti har brug for snævre det mere
ind. Men jeg mener faktisk, vi har forsøgt at tage højde for det.
Kl. 12:57

Første næstformand (Karen Ellemann):
Ordføreren.
Kl. 12:57

Marie Krarup (DF):
Det synes jeg jo også er rigtig fint, og det er jo det, som vi gerne
vil have udboret: Om det der løfte så egentlig holder. For vi ser jo i
høringssvarene, at der i hvert fald er en stor bekymring for det. Og
må jeg så ikke sige, at når man siger, at man har sat så og så mange
penge af til minimumsnormeringer, så er det sådan set det, vi ser
som lidt af et problem: At man ikke sætter penge af til at støtte, at

29

familier kan passe deres egne børn, eller til dagplejere. Vi vil gerne
have, at der er flere ting, der bliver set på, når det drejer sig om
børneområdet, og ikke kun bemandingen i institutionerne.
Kl. 12:58

Første næstformand (Karen Ellemann):
Tak til fru Marie Krarup. Der er ikke flere korte bemærkninger til
ordføreren. Næste ordfører er fra Socialistisk Folkeparti, og det er hr.
Jacob Mark. Velkommen.
Kl. 12:59

(Ordfører)
Jacob Mark (SF):
Vi er godt nok tæt på nu. Altså, i sidste valgperiode havde jeg mange
samråd og beslutningsforslag og forespørgsler, i forhold til om ikke
det var på tide at få indført minimumsnormeringer i Danmark. Og
svaret fra den daværende regering var klart: Nej, det skal vi ikke.
Til gengæld lavede den daværende regering en masse andre gode
ting. Man satte penge af til sociale normeringer og løftede dagtil‐
budsområdet igennem målrettede penge til uddannelse. Men når vi
mente og fortsat mener, at der er brug for minimumsnormeringer
i Danmark, så er det, fordi at der er grundlæggende problemer på
dagtilbudsområdet med for få voksne til børnene, og fordi der er
grundlæggende problemer, når vi ser alenetidsundersøgelser, hvor
voksne hver uge står alene med 17 børn eller mere. Og fordi der
er grundlæggende problemer, når der kommer dokumentarer, der
viser, tæt på, hvad jeg mener er omsorgssvigt, og fordi der er grund‐
læggende problemer, når tusindvis af mennesker er nødt til at gå
på gaden for at appellere til beslutningstagerne om at ansætte mere
personale.
Der er brug for, at uanset hvilken daginstitution man åbner døren
til, så ved man, at der er en bund, at der er et basalt minimum af
voksne, der kan give børn den opmærksomhed, de fortjener. For
det er børnene, det handler om, og der skal være voksne nok til at
se dem, lege med dem, trøste dem og sørge for, at de planer, vi
har for deres udvikling, bliver til virkelighed, og det skal være et
arbejdsmiljø, der er til at holde ud at være i.
Det er derfor, det ikke er nok med sociale normeringer. Sociale
normeringer er rigtig vigtige for at bryde den negative sociale arv.
Derfor har vi også fredet de sociale normeringer i den her aftale
om minimumsnormeringerne og sagt, at der kommer minimumsnor‐
meringer, og så kommer der sociale normeringer ovenpå. Og vi er
godt nok tæt på nu.
Men før vi kan lave loven om minimumsnormeringer, der sikrer,
at der i alle vuggestuer skal være en voksen til tre børn, og at der i
alle børnehaver skal være en voksen til seks børn, så kræver det, at
vi har dataene. For dagtilbudsområdet har jo været det vilde vesten.
Vi har ikke anet, hvor mange voksne der var til børnene. Vi har
ikke anet, hvad deres udannelsesgrad var. Vi har ikke anet, hvornår
de startede. Så det, at man nu får bedre data – og det er jo det,
vi skriver i forslaget her – handler om, at vi skal vide, hvor stor
andelen af pædagoger er, hvordan ser normeringen ud, hvornår går
børnene fra vuggestue til børnehave? Det er det, der er grundlaget
for, at man til efteråret kan lave den lov, der bliver loven om mini‐
mumsnormeringer, som er en historisk milepæl på børneområdet.
Derfor den her lov vigtig. Bare for at tage dokumentationskravene,
som pædagogerne og forældrene i øvrigt bakker op om her.
Hvorfor er det vigtigt med normeringer? Jamen det har jeg gen‐
nemgået: Vi er nødt til at vide, hvor mange voksne der er til børnene.
Hvorfor er det vigtigt at vide, hvor uddannet personalet er? Det er
det, fordi vi ved, at noget af det, der bedst bryder den negative
sociale arv og styrker børnenes udvikling, er, at det er uddannet
personale. Hvorfor er det vigtigt, at vi ved, hvornår børnene går
fra vuggestue til børnehave? Det er, fordi kommunernes har sparet
tonsemange penge på at blive ved med at rykke børn hurtigere fra

30

Fredag den 16. april 2021 (L 200)

vuggestue til børnehave. Det skal vi vide. Vi skal vide sådan nogle
ting, så vi kan få sat en stopper for de der spareøvelser, så vi kan
sikre, at der er en bund i alle daginstitutioner.
Det er derfor, det her forslag vigtigt, og det er derfor, vi nu er
meget tæt på at kunne fejre, at der bliver lavet en velfærdsrettighed
mere, svarende til klasseloftet, svarende til nogle af de rettigheder,
vi har på sundhedsområdet, som Venstre f.eks. har været med til at
lave. Det er sgu ret historisk. Undskyld, jeg har jeg fået at vide, at
sgu ikke engang er et bandeord, men det er historisk, at vi nu får
minimumsnormeringer i Danmark. Men for at kunne få det, er vi
nødt til at vedtage det her først. Tak.

Så må jeg bare sige omkring det, spørgeren siger, om, at der
bliver brugt 20 pct. på administration, at ja, det er jo så en praksis,
som Venstreregeringen selv har haft i 10-15 år, når de har forhandlet
med KL. Jeg kan så glæde spørgeren med, at vi faktisk lige nu
i Indenrigsudvalget har en beretning på, hvor vi vil gøre op med
den praksis, og jeg forventer, at Venstre støtter den. Men det kan
spørgeren måske sige lige lidt om.
Kl. 13:05

Tredje næstformand (Rasmus Helveg Petersen):
Spørgeren, værsgo.
Kl. 13:05

Kl. 13:02

Tredje næstformand (Rasmus Helveg Petersen):
Tak til ordføreren. Der er en kort bemærkning fra fru Ellen Trane
Nørby. Værsgo.
Kl. 13:03

Ellen Trane Nørby (V):
Jeg vil sige, at jeg sådan set synes, det er utroligt at høre, at SF's
ordfører, som jeg egentlig plejer at være relativt enig med, når det
kommer til at styrke børneområdet, seriøst mener, at bureaukratise‐
ring af børneområdet er hele forudsætningen for, at vi kan løfte
børneområdet. 20 pct. af de penge, der er afsat, skal gå til admini‐
stration, eller kan gå til administration; en hævet forældrebetaling –
altså, jeg tror sådan set, vi kunne være nået længere, hvis man havde
inviteret bredt ind til de her forhandlinger i stedet for at gennemføre
blokpolitik.
I Venstre støtter vi transparens omkring det her. Der er data, der
er nødvendige at få. Jeg sad selv som minister, dengang Danmarks
Statistik udgav den første normeringsstatistik, som jo, med et pænt
ord, var helt hen i skoven, fordi man ikke kunne bruge de data til
noget. Så selvfølgelig er der behov for et minimum af data. Det
aftalte vi også tilbage i 2018 med dagtilbudsportalen.
Det her lovforslag sætter bare ikke nogen grænser for, hvor me‐
get data der kan indhentes. Og derfor er min bekymring blot, at det
her lovforslag ikke bliver det vigtige første skridt på vej mod mini‐
mumsnormeringer, men til gengæld bliver et tilbageslag, i forhold til
hvordan man også har tillid til, at kommunerne henholdsvis vores
pædagoger kan vurdere, hvornår det er ledelsen, der er problemet,
hvornår det er kvaliteten, hvornår det er nogle andre redskaber, man
skal bruge, end bare at indberette til ministeriet.
Kl. 13:04

Tredje næstformand (Rasmus Helveg Petersen):
Tak. Ordføreren.
Kl. 13:04

Jacob Mark (SF):
De oplysninger, vi beder om, er helt basale oplysninger, som spørge‐
ren selv har været med til at bede om på skoleområdet. Der findes en
skoleportal, hvor man kan shoppe rundt i alle de her informationer.
Den har Venstres ordfører selv været med til at skabe, så jeg forstår
ikke helt problemet. Og man kan ikke lave minimumsnormeringer,
hvor man siger, at der skal være én voksen til tre børn i alle vugge‐
stuer og én voksen til seks børn i alle børnehaver, hvis man ikke
ved, hvor mange der er derude. Man kan ikke sætte krav om, hvor
mange der skal være uddannet, hvis man ikke ved, hvor mange der
har en uddannelse derude. Så selvfølgelig er vi nødt til at vide det.
Og der står jo faktisk i bemærkningerne, at de ting, man beder om,
ikke må føre til nye målinger, ikke må føre til et eller andet, der
ikke er nogen pædagogiske overvejelser bag. Og hvis der skal være
yderligere stramninger på, hvad man kan bruge det til, så diskuterer
vi det hjertens gerne. Men de data har vi brug for for at kunne lave
minimumsnormeringer.

Ellen Trane Nørby (V):
Vi kan godt diskutere beretningen, som jo grundlæggende handler
om, om det er Folketinget, der skal forhandle med KL, eller om
det er regeringen, der skal forhandle med KL. Og uanset om det
er en socialdemokratisk regering, eller det er en Venstreregering,
holder vi nu fast ved det principielle i, at det ikke er Folketinget, der
forhandler med KL, men at det er regeringen, der forhandler med
KL. Og det er jo sådan set det, man gør op med, med den beretning,
men det er jo lidt en anden diskussion i relation til det her.
Det ændrer ikke på, at i forhold til det indholdsmæssige synes vi,
at man med den aftale, som de røde partier har lavet, bruger rigtig,
rigtig mange penge på administration, og det er jo også det, som
det her lovforslag handler om – det er at indhente informationer,
som jo ligger langt ud over det, vi har diskuteret tidligere. For vi
har en dagtilbudsportal i dag; vi aftalte den i fællesskab i 2018. Det
her lovforslag er sådan set uden grænser, og det er det, vi sætter
spørgsmålstegn ved.
Kl. 13:06

Tredje næstformand (Rasmus Helveg Petersen):
Ordføreren.
Kl. 13:06

Jacob Mark (SF):
Man kan jo ikke gøre op med administrationspraksissen, hvor man,
hver gang man laver en velfærdsudgift til kommunerne, skal bruge
20 pct., hvis ikke de store partier i Folketinget vil sige, at det skal
vi gøre op med, for det er kun regeringen, der må det. Så vil det jo
altid ende med, at vi aldrig får lavet om på den. Så lad os nu endelig
få sat os sammen og gjort op med den der vanvittige praksis, hvor
så mange penge skal ud til administration. Men heldigvis er der jo
samlet set afsat 1,8 mia. kr. om året, og der bliver lavet en lov om
minimumsnormeringer, der gør, at man ikke længere kan spare på
børneområdet. Det er fantastisk, og det er historisk, og jeg er meget
glad for det.
Kl. 13:06

Tredje næstformand (Rasmus Helveg Petersen):
Tak til ordføreren. Der er ikke flere, der har bedt om korte bemærk‐
ninger. Den næste ordfører er fru Lotte Rod, Radikale Venstre.
Værsgo.
Kl. 13:07

(Ordfører)
Lotte Rod (RV):
Tak for det. Jeg kunne virkelig også have lyst til at sige mange
ting om vigtigheden af vores dagtilbud og det, at der er voksne nok
sammen med vores børn. I Radikale Venstre arbejder vi jo for, at vi
både skal have en ledelse, som er nærværende, at der er uddannede
pædagoger og pædagogiske assistenter, og at der er normeringer til,
at man kan være sammen med børnene i små grupper, fordi det er
nærværet, der betyder noget.

Fredag den 16. april 2021 (L 200)

I dag diskuterer vi i virkeligheden et lidt kedeligt hjørne af det,
nemlig statistikken. Lovforslaget her skal bruges til, at vi kan ind‐
hente oplysninger om, hvad normeringerne er, hvor mange uddanne‐
de pædagoger og pædagogiske assistenter der er, hvornår børnene
rykker op fra vuggestue til børnehave, og hvornår de starter i skole.
Vi skal altid tænke os grundigt om, når vi beder om registreringer.
Der er jeg helt på linje med det, som både Venstre og DF har sagt.
Derfor synes jeg egentlig også, det er fint, at vi får stillet nogle
spørgsmål, så vi kan være fuldstændig sikre på, at vi med det her
selvfølgelig ikke beder om andet end det, der er nødvendigt.
Jeg har ikke selv været på sådan et meget langt kursus hos Dan‐
marks Statistik, men jeg kan dog huske det møde, vi havde i fælles‐
skab herinde, hvor vi ligesom gik Danmarks Statistik på klingen og
spurgte: Hvorfor giver I os ikke bare en retvisende opgørelse over
normeringerne? Hvorfor kan det være svært? Svaret til os var, at
det bunder i, at kommunerne opgør det på forskellige måder, at det
simpelt hen er forskellige konti fra kommune til kommune. Dermed
er meget af det, vi beder om nu, sådan set ikke noget nyt, men mere
et spørgsmål om, at vi får det gjort på en måde, så vi faktisk kan se
tallene på tværs af kommunerne.
Det er det, der skal til, for at vi kan lave loven om minimumsnor‐
meringer. Derfor støtter Radikale Venstre lovforslaget.
Kl. 13:09

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Kan vi få
dæmpet samtalen en smule? Tak.
Den næste ordfører er hr. Jakob Sølvhøj fra Enhedslisten. Værs‐
go.
Kl. 13:09

(Ordfører)
Jakob Sølvhøj (EL):
Jeg har i mange år været tæt på de drøftelser, der fandt sted mellem
de faglige organisationer og Kommunernes Landsforening om nor‐
meringsforholdene i daginstitutionerne, og konstaterede gennem et
årti, måske 20 år, hvordan manglende data i sig selv udgjorde en
komplikation i forhold til at få en seriøs politisk drøftelse af norme‐
ringsforholdene i daginstitutionerne. Jeg har en fortid i en faglig
organisation, og hver gang vi kom med nye data på det her område,
blev der givet den besked, at det var umuligt at diskutere det, fordi
data ikke passede, fordi KL havde nogle andre data. Staten kunne i
hele den lange periode faktisk ikke bidrage med en fornuftig valid
statistik, som dokumenterede de faktiske forhold, og derfor endte
enhver debat om normeringsforholdene i en sniksnak om, hvorvidt
den ene eller den anden parts tal var rigtige eller forkerte. Det er der
blevet rettet delvis op på her de senere år.
Ude i daginstitutionernes hverdag har man aldrig været i tvivl
om, at der mangler personale. Det behøver man ikke meget statistik
for at se, for man kan bare tage derud en almindelig hverdag. Men
statistikkerne har til gengæld været fuldstændig uigennemskuelige
og er det på mange måder stadig væk, fordi Danmarks Statistik jo
medregner personale, der slet ikke er til stede, mens der arbejdes
med børnene. Det er tilfældet med de ledere, der sidder og passer de‐
res arbejde på kontorerne, som bliver regnet med, og det personale,
der ligger hjemme i deres sygeseng, bliver regnet med som faktisk
normering, fordi de – heldigvis da – modtager løn under sygdom.
Men det har bevæget sig. Vi er ikke i mål, men vi tager hele tiden
skridt for skridt vejen hen imod at få ordentlig og valid data på det
her område.
For Enhedslisten har det været rigtig vigtigt, at vi ikke kun snak‐
ker om normeringer på et gennemsnitligt niveau. Det hjælper jo ikke
meget, når man står alene med en gruppe på 17 børn at vide, at der
til gengæld er rigtig gode normeringer i naboinstitutionen eller ovre
i et helt andet kvarter. Derfor har det været vigtigt for os, at der blev

31

lavet minimumsnormeringer på institutionsniveau, og for at skabe et
fornuftigt grundlag for at etablere det er der faktisk behov for, at der
etableres et ordentligt og validt datagrundlag.
Det er det, vi gør med den her lovgivning. Der fjerner vi nogle
helt åbenlyse barrierer, der er, for faktisk at få tilrettelagt en norme‐
ring på institutionsniveau. Ministeren kan jo selv tilføje det, men der
ligger ikke et tilsagn om, at vi skal have normeringer på institutions‐
niveau. Det er jo en diskussion, vi har haft. Til gengæld har vi haft
den frygt i Enhedslisten, at hvis vi ikke tilvejebragte et ordentligt
datagrundlag, kunne vi ende med den samme rent ud sagt knold
og tot-diskussion, som jeg har deltaget i 15-20 år, mellem faglige
organisationer og KL om, hvilket tal der er rigtige. Nu får vi i hvert
fald mulighed for ud fra et sagligt grundlag at diskutere, om vi vil
have minimumsnormeringer på institutionsniveau, eller om vi ikke
vil.
Derudover tilvejebringer vi også med de her data en mulighed
for, at man helt ude på det lokale niveau kan gå et spadestik dybere.
Det kommer ikke umiddelbart til at ligge i Danmarks Statistiks
opgørelser, men der bliver arbejdet med dataene på en sådan måde
og lavet anbefalinger til, at kommuner sammen med forældrene helt
konkret helt ned i institutionens hverdag kan arbejde med at afdække
det, som mange benævner normeringer i børnehøjde. Der skaber vi
altså med det her et fornuftigt grundlag for det.
Bedre data i sig selv giver jo ikke bedre normeringer, og bedre
data er i sig selv ikke nogen sejr. Det kan jo ende med, at man bruger
oceaner af ressourcer på overflødigt bureaukrati. Det er der ingen
af de partier, der står bag den her aftale, der har ønsket. Vi ønsker,
at mest mulig tid bruges i det direkte pædagogiske arbejde med
børnene, det er altså for mit vedkommende en selvoplevet erfaring,
at manglende datagrundlag fuldstændig har blokeret for en seriøs po‐
litisk debat og for det at komme videre med minimumsnormeringer.
Derfor sætter vi stor pris på, at der kommer et ordentligt datagrund‐
lag. Det er jo et led i den aftale, vi har lavet, og derfor støtter vi ikke
så overraskende forslaget.
Kl. 13:14

Tredje næstformand (Rasmus Helveg Petersen):
Tak til ordføreren. Der er en kort bemærkning fra fru Ellen Trane
Nørby. Værsgo.
Kl. 13:14

Ellen Trane Nørby (V):
Tak for det. Ordføreren har jo fuldstændig ret i, at mere bureaukrati
ikke giver bedre normeringer, og det er jo sådan set også derfor, vi
ikke har tilkendegivet, hvordan vi kommer til at forholde os til det
her lovforslag. For vi vil bruge udvalgsbehandlingen til at få udbo‐
ret, hvor meget bureaukrati der egentlig ligger i det her lovforslag.
Vi vil også bruge det til at få udboret, hvorfor det er, man igen fra
støttepartiernes og regeringens side vælger ikke at kompensere de
daginstitutioner, der f.eks. ligger under friskolerne, eller de selvejen‐
de eller de private. De skal så ikke have kompensation for deres
administrative byrder; det er kun kommunerne, der skal kompense‐
res. De andre skal bare indrapporteres.
Jeg vil egentlig gerne spørge Enhedslistens ordfører, for Enheds‐
listens ordfører har jo tidligere ikke lagt skjul på, at Enhedslisten
i hvert fald havde det ønske, at der skulle være færre forskellige
typer af dagtilbud i Danmark, hvordan det kan være, at man hverken
kompenserer friskolerne eller de selvejende institutioner eller de
private institutioner for deres administrative byrder. Det er det ene
spørgsmål.
Det andet spørgsmål, jeg gerne vil stille ordføreren, fordi ordføre‐
ren jo kender dagplejeområdet så godt, er, hvorfor man skal have
den eksakte adresse på, hvor dagplejerne bor, fremadrettet.

32

Fredag den 16. april 2021 (L 200)

Kl. 13:15

Tredje næstformand (Rasmus Helveg Petersen):
Tak. Ordføreren, værsgo.
Kl. 13:16

Jakob Sølvhøj (EL):
Det er jo mange spørgsmål. Til det første mener jeg ikke, at vi
tilvejebringer overflødig data, men det er fint, at der bliver stillet
spørgsmål. Vi har ikke behov for at etablere overflødig data, så lad
os kigge på det i udvalget.
Administrationsaftalerne med de selvejende institutioner laves jo
ude i kommunerne, og der må man have en drøftelse om, hvor meget
de selvejende institutioner skal kompenseres, og for dem, der ligger
uden for forsyningspligten i institutionerne, er det jo en del af den
opgave, de private institutioner selv har påtaget sig at løse.
Endelig, hvad dagplejen angår, kender jeg til, at det kan være
følsomt, altså hele diskussionen om, hvor mange data der skal ligge
på dagplejen. Jeg tror, det er klogt, også for dagplejens overlevelse
og synlighed, at man ude i kommunerne kan se, hvor der faktisk
konkret er mulighed for at få sit barn i dagpleje, og jeg synes, det er
fornuftigt, at der kommer åbenhed omkring de her data i dagplejen.
Kl. 13:17

Tredje næstformand (Rasmus Helveg Petersen):
Tak. Spørgeren, værsgo.
Kl. 13:17

Ellen Trane Nørby (V):
Selvfølgelig skal man kunne se, hvor der ligger dagplejere. Det
plejer man jo at håndtere, ved at man indikerer, at i det område
– nede ved mig kan området være Broager eller Broager by eller
Sønderborg indre by – kan man se, hvor det er. Men man har jo
dagpleje i sit eget private hjem, og det, der lægges op til nu, er, at det
er deres private adresse, der skal fremgå, og ikke i hvilket område
de ligger. Det er jo noget af det, der opponeres imod, og der vil jeg
bare høre, nu kender ordføreren jo dagplejeområdet, om ordføreren
ligesom mener, at det er en nødvendig indberetning, eller om det er i
kategorien overindberetning, bureaukrati og/eller personfølsomt.
Kl. 13:17

Tredje næstformand (Rasmus Helveg Petersen):
Værsgo.
Kl. 13:17

Jakob Sølvhøj (EL):
Altså, umiddelbart tænker jeg ikke, at det er for mange data at
tilvejebringe. Jeg er enig i, at det her område kan være følsomt,
og jeg har deltaget i utrolig mange diskussioner med dagplejere,
f.eks. om det, at den enkelte dagplejer personligt skal præsentere sig
selv og sine kompetencer med billeder, og hvad ved jeg, på nettet;
det er der mange følelser omkring. Men altså, min vurdering er,
at her tilvejebringer vi ikke overflødig data, og jeg har heller ikke
hørt fra det forbund, jeg i øvrigt selv stadig er medlem af, nogen
indvendinger mod den her lovgivning.
Kl. 13:18

Tredje næstformand (Rasmus Helveg Petersen):
Tak til ordføreren. Der er ikke flere korte bemærkninger. Den næste
ordfører er fru Brigitte Klintskov Jerkel fra Det Konservative Folke‐
parti. Værsgo.

Kl. 13:18

(Ordfører)
Brigitte Klintskov Jerkel (KF):
Mange tak. Det her lovforslag er jo en del af aftalen om minimums‐
normeringer mellem regeringen og støttepartierne, og det handler
om, at man lægger op til indsamling af data for dagtilbudsområdet,
og den her dataindsamling skal så give grundlag for at skabe gen‐
nemsigtighed om forholdene i dagtilbud, står der i lovforslaget.
Fra Konservatives side har vi en bekymring omkring nogle ting
i forbindelse med indhentelse af data. Det kan for så vidt være
udmærket i nogle tilfælde at indhente data, men der står bl.a., at
man kan indhente ubegrænsede data, og det har vi en bekymring
omkring, og det har vi så egentlig også omkring den tid, der vil blive
brugt på at skaffe disse data: at det simpelt hen også vil medføre en
masse bureaukrati.
Så vi vil egentlig gerne i forbindelse med udvalgsarbejdet have
afdækket noget mere omkring det her og vil så der stille nogle
spørgsmål om det. Så vi afventer indtil videre.
Kl. 13:20

Tredje næstformand (Rasmus Helveg Petersen):
Tak til den konservative ordfører. Der er ikke nogen korte bemærk‐
ninger. Den næste ordfører er fru Mette Thiesen fra Nye Borgerlige.
Værsgo.
Kl. 13:20

(Ordfører)
Mette Thiesen (NB):
Jeg vil starte med at sige, at det jo er lidt paradoksalt at høre ordfø‐
reren for Socialistisk Folkeparti stå og tale om mere frihed ud til
de enkelte institutioner i forbindelse med det forslag, vi behandlede
tidligere i dag, og så nu se ordføreren være med i noget, som er
mere statsstyring. Det var en dårlig aftale, man lavede med hensyn
til minimumsnormeringer, helt igennem. Man har jo de facto forbudt
de her private tilbud, man glemte dagplejen, men lavede mere stats‐
styring, alt i alt en rigtig dårlig aftale. Det udmønter sig så i dårlig
lovgivning, som giver mere bureaukrati, og det er jo det, vi står med
i dag.
Det her forslag er helt klart udtryk for mere statsstyring, mere
stat, mindre menneske, og i Nye Borgerlige vil vi den diametralt
modsatte vej: Vi vil have mindre stat om mere menneske. Vi har ikke
behov for at se en opgørelse, eller at der skal være mere bureaukrati
ude i daginstitutionerne. Jeg skal være fuldstændig ærlig og sige:
Nu er der flere af ordførerne, der her fra talerstolen har talt om det
her med, at man også inde fra Christiansborg skal styre, hvor mange
uddannede pædagoger, der f.eks. er. Min personlige erfaring: Jeg har
haft helt nyuddannede unge pædagoger, som for at være helt ærlig
ikke har været særlig gode til deres arbejde, og så har jeg haft nogle
meget erfarne pædagogmedhjælpere, som selv har mange børn, som
selv har arbejdet meget med faget, og som har været markant bedre.
Så nej, det her er den helt forkerte vej at gå.
Det her går kun ud på, at politikerne herinde på Christiansborg
vil sidde og kunne se helt ned til mindste detalje hvordan og hvor‐
ledes, og vi vil den helt diametralt modsatte vej. I Nye Borgerlige
mener vi, at pengene skal vælge det enkelte barn, og at forældrene
skal vælge den institution, de synes er bedst. Hvis det er et godt
tilbud, bliver det valgt til, og hvis det er et dårligt tilbud, bliver det
valgt fra, og så giver det sådan set sig selv.
Så vi stemmer selvfølgelig nej til det her lovforslag.

Fredag den 16. april 2021 (L 200)

Kl. 13:22

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Nej, der
kom lige en. Der blev i sidste øjeblik indskrevet en kort bemærkning
fra fru Ellen Trane Nørby. Værsgo.
Kl. 13:23

Ellen Trane Nørby (V):
Tak. Det var egentlig bare et spørgsmål til ordføreren, i forhold til
at lovforslaget jo kun kompenserer kommunerne og ikke de private
og selvejende institutioner. Der vil jeg bare spørge ordføreren, om
ordføreren ligesom os opfatter det som endnu et eksempel på den
sådan meget ideologiske politik, som Socialdemokraterne, Radikale
Venstre, SF, Enhedslisten og Alternativet har valgt at føre på det her
område, hvor man jo gerne vil knægte og lukke alle de tilbud, der
har organiseret sig på en anden måde.
Kl. 13:23

Tredje næstformand (Rasmus Helveg Petersen):
Værsgo. Ordføreren.
Kl. 13:23

Mette Thiesen (NB):
Det kan jeg give Venstres ordfører et meget kort svar på: Ja, det er
udtryk for lige præcis det, som Venstres ordfører siger, altså at man
igen ser den her ideologiske kamp imod det private initiativ og i
øvrigt imod det frie valg.
Kl. 13:23

Tredje næstformand (Rasmus Helveg Petersen):
Tak til ordføreren. Den næste på talerstolen er børne- og undervis‐
ningsministeren. Værsgo.
Kl. 13:24

Børne- og undervisningsministeren (Pernille Rosenkrantz-Theil):
Tak for det. Man fristes til at sige, at det efterhånden er ved at
være lang tid siden, man har hørt blå lejr være enige om noget som
helst, men der foregik lige en forbrødring mellem Nye Borgerlige og
Venstre, men det handlede så også om, hvad de synes om os.
Jeg har egentlig lyst til at starte med at sige tillykke til Hvorerde‐
renvoksen.dk, for det lovforslag, vi behandler nu, behandler vi, fordi
den bevægelse, der rejste sig i forhold til forholdene i landets dagin‐
stitutioner, har kæmpet en brav kamp for at få nogle forbedringer
igennem. Nu er der blevet sagt rigtig meget i forhold til det her med
data, som jo er det, vi behandler i dag, og derfor ville jeg bare lige
sige, at jeg jo synes, at man skal lægge et snit i forhold til det med
data, der handler om på den ene side at tilvejebringe de data, der
gør, at befolkningen har en rimelig mulighed for at kontrollere de
forhold, de selv lever under, i form af de ting, som vi som politikere
har besluttet, f.eks. omkring deres børns forhold. Et eller andet sted
skulle jeg til at sige hverken mere eller mindre.
Det er ufattelig klart, hvis man følger debatten omkring norme‐
ringer i daginstitutionerne, at en stor forældregruppe føler sig ført
bag lyset, fordi de ikke kan gennemskue data. Så kan man diskutere,
om de er blevet ført bag lyset eller ej, det synes jeg sagtens man kan
diskutere, for jeg tror sådan set ikke, der er nogen, der har ond vilje
i forhold til det eller har haft lyst til at lægge et røgslør ud, men når
vi når hen til, at en forældrebevægelse med den styrke siger, at når
politikerne henviser til de tal, som Danmarks Statistik laver, lægges
der et røgslør ud over virkeligheden, fordi tallene fra Danmarks Sta‐
tistik er misvisende – nu står jeg og læser op fra deres hjemmeside.
Når det er den oplevelse, man som forældre har i Danmark, har vi
som politikere en forpligtelse til at sørge for, at de tal bliver lavet på
en måde, så det er gennemskueligt for menigmand, for de forældre,

33

der har deres børn i daginstitution, at kunne sammenligne de forhold,
der er i den her institution, med forholdene andre steder i landet. Det
er det, der er blevet efterspurgt, og det er det, vi gør med den her
lovgivning.
Så jeg vil sige, at der har været masser af politisk uenighed
om minimumsnormeringer, og det er næsten det næste tillykke, jeg
har lyst til at sige. Nu blev der tidligere fra Det Konservative Fol‐
kepartis side spurgt, om Socialdemokratiet går ind for minimums‐
normeringer, fordi Det Konservative Folkeparti egentlig mente, at
Socialdemokratiet var gået til valg på socialnormeringer. Det er
rigtigt, og derfor også bare et tillykke til Det Radikale Venstre og
til Enhedslisten og til SF, som også har kæmpet en brav kamp for
at få minimumsnormeringer igennem. Det, jeg så kan sige til Det
Konservative Folkeparti, er, at vi så også har fået vores socialnorme‐
ringer, og det var jo det, diskussionen gik på, og ikke på, om man
skulle sætte flere penge af, for det har vi sådan set altid været enige
med hinanden om, altså at så snart der kom en ny regering, så snart
skulle vi påbegynde forhandlinger om at få sat flere penge af til
daginstitutionerne i Danmark, fordi der simpelt hen har været brug
for flere hænder.
Det, vi har været uenige med hinanden om, er, hvilken metode
man skulle bruge. Skulle man lave minimumsnormeringer? Det, der
var vores store skræk i Socialdemokratiet, var jo, at man ad den
vej i virkeligheden ville slagte socialnormeringerne, som har betydet
rigtig meget, særlig i de udsatte egne af Danmark, og det har vi
fundet et kompromis om, hvor vi gør begge dele samtidig, og det
afspejler jo, at vi har sat et utrolig stort beløb af, og derfor kan vi
blæse og have mel i munden samtidig. Men med minimumsnorme‐
ringerne bliver man nødt til at sige et kæmpe tillykke til forældrene,
et kæmpe tillykke til SF og Radikale og Enhedslisten for at have
kæmpet en kamp for at få det igennem.
De data, vi så står og taler med hinanden om her i dag, mener
jeg så til gengæld er fuldstændig afgørende for, at forældrene faktisk
også føler, at de kan deltage i den politiske samtale. Det er jo derfor,
det er blevet efterspurgt, og det er derfor, at vi følger det her spor og
siger, at det da er helt rimeligt, at vi, hvis forældrene decideret siger,
at de har en følelse af, at der bliver kastet et røgslør ud, fordi man
ikke kan sammenligne fra den ene kommune til den anden, da skal
det.
Så vil jeg omkring de data, vi så indsamler, sige, at det, vi taler
om her, altså er data, der i forvejen bliver indsamlet, som så bliver
organiseret på en anden måde. Det står også klart i bemærkningerne
til lovgivningen. Så det, vi lægger op til her, er jo at øge kvaliteten
i de data, der eksisterer, sådan at man kan sammenligne dem på
tværs. Kommer der til at blive brugt nogle mandetimer på det? Ja,
selvfølgelig, det giver også sig selv. Det vil sige, det er en afvejning
af, hvor man gerne vil bruge ressourcerne henne som samfund, og
der er så sat penge af til det her, så man kan indsamle de data. Og der
bliver i øvrigt brugt rigtig mange penge på administration i forhold
til loven om minimumsnormeringer. Men det er bare for at sige, at
det står udtrykkeligt, at der skal tages hensyn til, at det pædagogiske
personale i daginstitutionerne skal bruge deres arbejde på det, de er
ansat til, nemlig at arbejde med børnene, og derfor har vi indrettet
det på en måde, så det primært tager udgangspunkt i data, vi allerede
kender, men organiserer det på en måde, sådan at kvaliteten bliver på
en måde, så man kan sammenligne på tværs.
Kl. 13:29

Hovedparten af de data, som ligger, kan trækkes i allerede eksi‐
sterende systemer, og det er derfor, man kan det. I virkeligheden
findes der helt vildt mange data, men de data er bare splittet op på
en stribe kommuner, som så opgør det på forskellig vis, og det vil
sige, at det er et spørgsmål om at få adgang til de data og så få dem
organiseret på en måde, så man faktisk kan sammenligne på tværs.
Når minimumsnormeringerne er fuldt indført, bliver der årligt tilført

34

Fredag den 16. april 2021 (L 200)

området 1,8 mia. kr., altså om året. Det er et gigantisk velfærdsløft,
og det kommer i sagens natur selvfølgelig til at betyde rigtig meget
for de børn, der kommer i de kommende generationer, at der er
flere voksne omkring dem, og derfor er jeg ufattelig glad for den
samlede aftale, vi har lavet. Vi sørger også for at styrke tilsynet på
dagtilbudsområdet, og vi sørger i øvrigt også for at få kigget på
uddannelsesniveauet, som jeg også synes er en rigtig vigtig del af
den aftale, vi har lavet omkring det her område.
Så jeg mener, at vi får rigtig mange gode ting igennem med det
her, og det vil sige, at det lovforslag, vi behandler her i dag, er
et af skridtene. Noget af det, vi skal gøre, i forbindelse med at vi
gennemfører den aftale, er at tilvejebringe bedre data, for jeg mener,
det er helt fundamentalt for et demokrati, at vi sørger for, at borgerne
også har en følelse af at kunne gennemskue, hvad det er, der foregår
på et område, og der må man sige, at forældrene har været meget
vokale i forhold til at sige, at data på det her område simpelt hen er
for dårlige, og jeg har ikke haft en følelse af, at man kunne tro på de
tal, der kom, fordi de ikke har været sammenlignelige, og det duer
simpelt hen ikke, men det retter vi op på med det her. Tak.
Kl. 13:31

Tredje næstformand (Rasmus Helveg Petersen):
Tak til ministeren. Det gav anledning til en stribe korte bemærknin‐
ger. Først er det fru Ellen Trane Nørby. Værsgo.

Kl. 13:32

Børne- og undervisningsministeren (Pernille Rosenkrantz-Theil):
Jeg er simpelt hen ikke enig i beskrivelsen. Jeg mener, at det, vi
gør her, er, at vi øger kvaliteten af data på en måde, så det bliver
gennemskueligt, om der er samme normeringsniveau i daginstitutio‐
nen i den ene kommune, som der er i daginstitutionen i den anden
kommune. Det er det, det her lovforslag går ud på.
Derfor vil jeg gerne sætte spørgsmålstegn ved, når Venstre ordfø‐
rer siger, at man deler ønsket om åbenhed og transparens, for man
har jo så ikke gjort det her, i forbindelse med at man selv havde
regeringsmagten. Så det kan godt være, at man deler det, men man
gjorde ikke noget, da man selv havde regeringsmagten, og vælger
Venstre i sidste ende at stemme imod det her lovforslag, så har man
jo heller ikke valgt at ville gøre noget i den her ombæring. Så det
synes jeg jo på en eller anden måde klinger lidt hult.
I forhold til lederandel, alder for normering, og hvornår man
tæller med, så indgår alle de dele jo i aftalen, men er ganske rigtigt
ikke med i den her lovgivning, fordi den lovgivning først er klar, når
vi kommer hen til efteråret.
Kl. 13:33

Tredje næstformand (Rasmus Helveg Petersen):
Spørgeren, værsgo.

Kl. 13:31

Kl. 13:33

Ellen Trane Nørby (V):
Tak. Altså, hele grundlaget for at have åbenhed og transparens deler
vi fuldstændig. Hele den diskussion om forældrenes ret til at kunne
forholde sig til data, også på et sammenligneligt grundlag, er vi
jo sådan set enige i, og det var også derfor, vi oprettede Dagtilbuds‐
portalen.dk i den brede aftale, vi lavede tilbage i 2018. Er der data,
der kan forbedres? Ja, det er der. Er der data, der kan udbygges? Ja,
det er der. Men det er jo ikke det samme som at give hjemmel til, at
man grundlæggende kan indhente data om alting, som man gør det i
det her lovforslag.
Jeg er også bare nødt til sige, at når man nu hiver Hvorerderen‐
voksen.dk frem, så er det jo ikke kun et spørgsmål om kvaliteten af
data; det jo også et spørgsmål om opgørelsen af data, og det er der
jo ikke der lagt op til at ændre i det her. Det er hele diskussionen
om, om lederen skal tælle med. Mener ministeren, at lederen skal
tælle med? For ellers er vi jo lige vidt i forhold til diskussionen om,
om man oplever, at der er tid derude. Det fremgår jo ikke af det her
lovforslag.
Til gengæld fremgår det jo, at det godt nok er sigtet, at der ikke
skal være mere bureaukrati, men det er jo ikke en forudsætning
i lovforslaget. Der står også, at det skal ske under hensyntagen
til det pædagogiske personale, men der står også andre steder i
lovforslaget, at man omfatter dem af hjelmen alligevel, »såfremt
behovet for at indsamle data om tilbuddene ændrer sig på et senere
tidspunkt som led i eksempelvis enkeltstående surveys eller politiske
initiativer«.
Derfor er spørgsmålet: Hvorfor er det, at man ikke laver et
afgrænset lovforslag, der grundlæggende handler om forbedring af
relevant data, men laver et lovforslag, der grundlæggende giver
hjemmel til, at man kan indhente data om dette og hint og dermed
bureaukratisere børneområdet?

Ellen Trane Nørby (V):
Jamen altså, ministeren siger, at hun ikke deler den beskrivelse, jeg
læste op fra lovteksten. Jeg læste op fra den lovtekst, som ministeren
kæmper for, og så siger ministeren, at hun ikke deler beskrivelsen af
det. Det er jo det, der er problemet med det her lovforslag.
Det her lovforslag handler jo ikke kun om at forbedre kvaliteten eller
gøre indberetningerne mere specifikke; det her lovforslag handler
om bureaukratisering af vores børneområde, og det er rigtig trist.
Det, vi gjorde, da vi sad i regering – og det vil vi meget gerne
være med til at udbygge, for det er der behov for – var at oprette
Dagtilbudsportalen.dk, hvor der skal og også fremadrettet bør indgå
mere data. Det er bare ikke det, det her lovforslag handler om, og
derfor vil jeg bare gerne spørge ministeren: Hvorfor vælger man
ikke bredt forankret i Folketinget at sætte gang i nogle forhandlinger,
der handler om, hvordan vi får bedre data, relevant data og ikke den
model, man har valgt her?

Kl. 13:32

Tredje næstformand (Rasmus Helveg Petersen):
Ministeren, værsgo.

Kl. 13:34

Tredje næstformand (Rasmus Helveg Petersen):
Ministeren, værsgo.
Kl. 13:34

Børne- og undervisningsministeren (Pernille Rosenkrantz-Theil):
Ja, det er fuldstændig rigtigt, at Venstres ordfører læste noget op fra
det, der stod i lovforslaget, men hun kalder det jo så en bureaukra‐
tisering af børneområdet, og den beskrivelse deler jeg simpelt hen
bare ikke. Den beskrivelse mener jeg simpelt hen ikke er dækkende
for det, der ligger i det her lovforslag.
Jeg mener, at det, der ligger her, er, at vi går fra en situation
– og det må selvfølgelig ærgre Venstre en smule, for man har jo
haft regeringsmagten i rigtig mange år – hvor data på børneområdet
sejler, og hvor forældrene har beskrevet det som en følelse af, at
der bliver lagt et røgslør ud over noget, og den følelse kan jeg godt
forstå at de sidder tilbage med, og det er jo så det, vi forsøger at rette
op på her.
Kl. 13:35

Tredje næstformand (Rasmus Helveg Petersen):
Den næste spørger er fru Lotte Rod. Værsgo.

Fredag den 16. april 2021 (L 200)

35

Kl. 13:35

Kl. 13:37

Lotte Rod (RV):
I forlængelse af de spørgsmål, der kommer fra Venstre, vil jeg egent‐
lig bare i forhold til det arbejde, man gør med bekendtgørelsen, bede
ministeren om at svare på: Hvordan sikrer man dér at der netop ikke
bliver aftalt noget, som ligger ud over det, vi har brug for? Og når
jeg spørger, er det jo, fordi jeg har en opfattelse af, at vi er meget
enige om, hvad det er for et minimum af data, vi har brug for, men
man bliver også lidt bekymret, når der så er andre ordførere, som
i fremtiden kan forestille sig alt muligt. Altså, for en ting er, at vi
ved det her og nu, men noget andet er jo, at vi gerne skal undgå,
at det ligesom bliver misbrugt, den dag ministeren så ikke længere
selv måtte være minister. Så hvilke overvejelser gør ministeren sig i
forhold til den afgrænsning, som Venstre foreslog?

Børne- og undervisningsministeren (Pernille Rosenkrantz-Theil):
Nu er virkeligheden jo sådan på dagtilbudsområdet, at det er så ringe
registreret, at det er en total gratis omgang, hvad enten jeg svarede ja
eller nej. For med den ringe registrering, der er på området, og den
ringe data, der er på området, vil ingen af os have skyggen af chance
for at dokumentere, om jeg havde ret eller ej. Og det er jo faktisk
noget af det, der er problemet. Intentionen med det her lovforslag
er at tage udgangspunkt i eksisterende data, og derfor ville det være
mest korrekt at sige, at vi ikke har nogen forventning om, at det
her kommer til at koste tid fra børnene. Men der er ingen af os, der
efterfølgende vil kunne dokumentere, hvem af os der har ret, fordi
der er så ringe data på området. Så det er en total gratis omgang at
svare på.

Kl. 13:36

Kl. 13:38

Tredje næstformand (Rasmus Helveg Petersen):
Ministeren, værsgo.

Tredje næstformand (Rasmus Helveg Petersen):
Værsgo til spørgeren.
Kl. 13:36

Kl. 13:38

Børne- og undervisningsministeren (Pernille Rosenkrantz-Theil):
Jeg vil jo altid sige – og det har bl.a. været en af mine bekymringer‐
ne under corona – at jeg kan ikke lide, når der f.eks. ikke er tid
til høringer. Og helt i starten af corona havde vi lidt vanskeligt ved
det. Så etablerede vi den politiske følgegruppe og så det sektorpart‐
nerskab, vi har på uddannelsesområdet, for at kunne nå det alligevel.
Jeg mener jo, at den bedste vej til at undgå, at der sker præcis det,
som fru Lotte Rod nævner, er, at når vi laver en bekendtgørelse,
bliver den faktisk sendt i høring. Det vil sige, at det altså gælder de
høringssvar, der ligger i forbindelse med den her lovgivning – det
gør der selvfølgelig, men dér er der de opmærksomhedspunkter, der
bliver peget på. Det skal man da tage ordentlig stilling til, og det
skal man selvfølgelig også i forbindelse med udarbejdelsen af en be‐
kendtgørelse, hvor jeg da synes, at man skal lytte til de bekymringer,
som bliver rejst fra dem, der skal arbejde konkret med tingene, og
i øvrigt dem, der har forstand på databehandling – i det her tilfælde
Datatilsynet.
Så jeg tror, at den bedste sikring mod, at der sker den type af
skred, er, at man tager det alvorligt, når det sker. Det kan jo godt
være, at man ikke går den vej, nogen siger, man skal gå, men man
bliver nødt til lige at have det oppe på sit bord og spørge: Hvordan
forholder man sig egentlig til den bekymring, der bliver rejst af den
ene og den anden og den tredje karakter i de høringsfaser? Det tror
jeg simpelt hen er vores demokratis allerstørste styrke, altså at vi har
inviteret omverdenen så tæt ind omkring vores lovgivningsproces,
og det samme gælder jo i forbindelse med bekendtgørelser, hvor de
ryger i høring, inden de bliver til virkelighed.

Marie Krarup (DF):
Det er jo ikke er noget, der får mig til at få mere lyst til at stemme
ja til det her forslag. Jeg synes, det bliver meget svært for mig at
skulle argumentere i min folketingsgruppe for, at vi pludselig skal
stemme ja til et forslag, hvor ministeren siger, at hun ikke aner, om
det her bliver en bunke af bureaukrati, som vil tage opmærksomhed
fra kerneopgaven, som er at passe børnene. Altså, så må man da til at
lave lovgivning på en bedre måde.

Kl. 13:37

Tredje næstformand (Rasmus Helveg Petersen):
Et opfølgende spørgsmål? Nej. Den næste korte bemærkning er fra
fru Marie Krarup, Dansk Folkeparti. Værsgo.
Kl. 13:37

Marie Krarup (DF):
Tak. Kan ministeren garantere, at det her lovforslag ikke vil føre til
mere bureaukrati på bekostning af børnene? Vil der efter vedtagelsen
af det her lovforslag være børn, som får mindre opmærksomhed fra
voksne ude i landets institutioner, fordi de skal lave rapporter og
indberetninger?
Kl. 13:37

Tredje næstformand (Rasmus Helveg Petersen):
Værsgo. Ministeren.

Kl. 13:39

Tredje næstformand (Rasmus Helveg Petersen):
Ministeren.
Kl. 13:39

Børne- og undervisningsministeren (Pernille Rosenkrantz-Theil):
Det var faktisk ikke det, jeg sagde. Der er meget stor forskel på at
sige »vi aner ikke«, og »vi kan ikke dokumentere«. Det er to helt
forskellige ting. Jeg ved godt, hvad det er, vi tager udgangspunkt
i her. Det har vi faktisk ret præcis viden om, for vi tager udgangs‐
punkt i eksisterende datamateriale. Så vi aner en hel masse, men at
dokumentere det kan vi ikke. Der er der altså en forskel. Og det vil
sige, at det der med at udstede garantier for et eller andet, hvor der
hverken er dokumentation den ene eller den anden vej, sådan set
bare er det, jeg slår mig på.
Men det, der er udgangspunktet, og det har vi egentlig forsøgt at
være grundige om, er at sige, at vi ikke har noget ønske om, at der
skal bruges flere kræfter hos det pædagogiske personale på noget,
der ikke har med børnene at gøre, herunder registrering. Så det er
det, vi har lagt det her an på. Og det vil altså sige, at vi har taget
udgangspunkt i eksisterende datamateriale, og det vil sige, at det er
et spørgsmål om at organisere det datamateriale på en måde, så man
kan anvende det til at sammenligne normeringsniveauer, hvilket har
været stærkt efterspurgt. Så man kan sige, at vi aner rigtig meget,
vi ved rigtig meget om, hvordan vi organiserer det her, men at
dokumentere, at en garanti så bare er noget, der bliver givet, eller om
det faktisk er noget, der er noget reelt bagved af den karakter, som
Dansk Folkepartis ordfører efterspørger, mener jeg simpelt hen ikke
man kan.
Kl. 13:40

Tredje næstformand (Rasmus Helveg Petersen):
Tak. Den næste korte bemærkning er fra fru Brigitte Klintskov Jer‐
kel. Værsgo.

36

Fredag den 16. april 2021 (L 193)

Kl. 13:40

Brigitte Klintskov Jerkel (KF):
Tak. Jeg kunne godt tænke mig at høre ministeren, hvordan det kan
være, at man ikke kompenserer de private og selvejende institutioner
i lovforslaget her.
Kl. 13:40

Tredje næstformand (Rasmus Helveg Petersen):
Værsgo til ministeren.
Kl. 13:40

Børne- og undervisningsministeren (Pernille Rosenkrantz-Theil):
Det er, fordi det er kommunerne, der har arbejdet med at sende data
ind, og vi tager udgangspunkt i allerede registreret data, og derfor
skulle der ikke være en ekstra arbejdsopgave til private institutioner.
Og der, hvor der er ekstra arbejdsopgaver til private institutioner, er
det sådan, at kommunerne er forpligtet til at spejle det over. Det vil
sige, at de ekstra omkostninger, der skulle ligge for private institutio‐
ner, svarer til dem, der er, når man skal noget ekstra i en offentlig
institution, og så skal man spejle det over i det, man giver til de pri‐
vate. Derfor bliver privatinstitutioner kompenseret for de eventuelle
ekstra opgaver, der er, men det kræver altså, at kommunen også har
pålagt de offentlige ekstra opgaver.
Kl. 13:41

Tredje næstformand (Rasmus Helveg Petersen):
Spørgeren, værsgo.

Det er vedtaget.

Det næste punkt på dagsordenen er:
4) 1. behandling af lovforslag nr. L 193:
Forslag til lov om ændring af lov om en garantifond for skade‐
sforsikringsselskaber, lov om investeringsforeninger m.v., hvid‐
vaskloven, lov om Danmarks Grønne Investeringsfond og for‐
skellige andre love. (Øget investorbeskyttelse ved grænseover‐
skridende markedsføring af investeringer, oprettelse af gælds‐
rådgivningsenhed i Finansiel Stabilitet som følge af aftale om er‐
statning m.v. til minkavlerne og følgeerhverv berørt af covid-19
samt styrket tilsyn med aktører på det digitale marked for finan‐
sielle ydelser m.v.).
Af erhvervsministeren (Simon Kollerup).
(Fremsættelse 24.03.2021).
Kl. 13:43

Forhandling
Anden næstformand (Pia Kjærsgaard):
Forhandlingen er åbnet. Første ordfører er hr. Orla Hav fra Socialde‐
mokratiet. Værsgo.
Kl. 13:43

Kl. 13:41

Brigitte Klintskov Jerkel (KF):
Nå, det er ikke sådan, jeg læser det. Derfor undrer jeg mig bare
lidt over det, for det vil jo stadig væk være noget, som private og
selvejende institutioner også kommer til at bruge noget tid på.
Kl. 13:41

Tredje næstformand (Rasmus Helveg Petersen):
Ministeren.
Kl. 13:41

Børne- og undervisningsministeren (Pernille Rosenkrantz-Theil):
Ja, og det kan også godt være, vi lige skal tage den på skrift, for vi
har haft den ad nogle omgange: Hvis man blander private passere
og puljeordninger og selvejende institutioner sammen, gælder der
simpelt hen forskellige regelsæt. For selvejende institutioner gælder,
at der spejler man det. Det vil sige, at hvis økonomien stiger for de
kommunale daginstitutioner, så gør den det også for de private. Så
når man får ekstra penge til den kommunale daginstitution, får man
det også på de selvejende institutioner.
For de private passere, som er en anden gruppe, vil det være
sådan, at der ikke er nogen ekstraopgave forbundet med det, der
ligger i det her lovforslag. De får ikke andel i pengene, men der er så
heller ikke en ekstra opgave for de private passere. Så regelsættene
er forskellige, alt efter om vi taler om selvejende institutioner, hvor
man altid spejler over på økonomien i de kommunale institutioner,
eller ej, så det kommer an på, hvilken del af de private vi taler om.
Kl. 13:42

Tredje næstformand (Rasmus Helveg Petersen):
Tak til ministeren.
Der er ikke flere, der har bedt om korte bemærkninger, så for‐
handlingen er sluttet.
Jeg foreslår, at lovforslaget henvises til Børne- og Undervisningsud‐
valget. Hvis ingen gør indsigelse, betragter jeg dette som vedtaget.

(Ordfører)
Orla Hav (S):
Tak for det. Et af de mest fascinerende redskaber i min barndoms
husholdning var en tre i en'er. Tænk, at have et redskab, som kunne
klare hele tre af hverdagens funktioner samlet i ét. Den præstation er
i hvert fald med dette lovforslag, L 193, overgået med rigtig mange
meter. L 193 rummer hele otte elementer i én lov. Lovens elementer
er en række ændringer af den finansielle lovgivning, hvis formål er
at øge forbruger- og investorbeskyttelsen.
Det er at sikre et styrket og målrettet tilsyn på det finansielle
område.
Så er det at sikre en koordineret indsats til fordel for forsikrings‐
tagere, når et skadesforsikringsselskab får inddraget sin tilladelse til
at drive arbejdsulykkesforsikringsvirksomhed.
Dernæst er det, at erhvervsministeren bemyndiges til at fastsætte
nærmere regler for forsikringsselskaber, som forsikringsselskaber
skal overholde, når de foretager undersøgelser, såkaldt efterforsk‐
ning, herunder foretager personobservation af skadelidte. Reglerne
skal understøtte en ordentlig og loyal behandling af skadelidte og
sikre, at forsikringsselskaberne kun benytter undersøgelsesmetoder,
der er rimelige i forhold til sagens omfang, og som påvirker kunden
mindst muligt. Vi har desværre haft nogle kedelige eksempler i
pressen på, at det er nødvendigt at få nogle regler omkring det her.
Det næste område i otte i en'eren er, at hvidvaskområdet sikres
et tidssvarende tilsyn, da udbydere af tjenester med virtuelle valutaer
bliver tilføjet hvidvasklovens anvendelsesområde. Jeg har jo ikke
kunnet forstå, at bitcoins ikke har været en del af den overvågning,
der har fundet sted af økonomien i vores samfund, og det er godt, at
vi får det med ind her.
Så skærpes forbuddet mod at modtage kontantbetaling, hvor
grænsen nedsættes fra 50.000 kr. til 20.000 kr. for at imødegå den
høje risiko for hvidvask, der er ved kontantbetalinger. Forbuddet
gælder for erhvervsdrivende, der ikke er omfattet af de pligter, sås‐
om kundekendskab m.v., der følger af hvidvaskloven.

Fredag den 16. april 2021 (L 193)

Så udvides kapaciteten i Danmarks Grønne Investeringsfond med
6 mia. kr., og Danmarks Grønne Investeringsfonds muligheder for at
yde finansiering til grønne projekter udvides.
Endelig får Finansiel Stabilitet som følge af aftale omkring er‐
statning til minkavlerne og følgeerhverv berørt af covid-19 mulighed
for at oprette en enhed, der foranlediger, at tidligere minkavlere, der
trods erstatningsudmålingen står over for en personlig konkurs, kan
modtage vederlagsfri gældsrådgivning.
Som sagt har jeg talt otte delelementer i dette lovforslag – alle
sammen er, synes jeg, fornuftige initiativer, der hver i deres kontekst
giver rigtig god mening. Socialdemokratiet støtter L 193 og er natur‐
ligvis indstillet på at deltage aktivt i udvalgsarbejdet, der følger efter
dagens førstebehandling. Tak.
Kl. 13:47

Tredje næstformand (Rasmus Helveg Petersen):
Tak til den socialdemokratiske ordfører. Det gav ikke anledning
til korte bemærkninger. Den næste ordfører er hr. Torsten Schack
Pedersen fra Venstre, som står parat. Værsgo.
Kl. 13:47

(Ordfører)
Torsten Schack Pedersen (V):
Tak for ordet. Hvis hvert enkeltstående element i dette lovforslag var
et menneske, ville dette lovforslag overtræde forsamlingsforbuddet,
og det ville faktisk være en folkemængde bestående af rigtig mange
forskellige mennesker i forskellige farver, størrelser og køn. For jeg
er dybt uenig med den socialdemokratiske ordfører; der er nemlig
ikke otte elementer; der er 29 elementer i det her lovforslag – 29 vidt
forskellige elementer. Det er med andre ord et kæmpe bunkebryllup,
vi er vidne til. Tiden tillader simpelt hen ikke, at jeg gennemgår dem
alle. Den socialdemokratiske ordfører har dog nævnt de 8 af dem.
Jeg kommer muligvis til at gentage nogle stykker af dem.
Et af elementerne handler om følgende: Skulle en arbejdsulyk‐
kesforsikringsvirksomhed gå konkurs, har det hidtil været sådan,
at det skulle håndteres i Arbejdsmarkedets Erhvervssikring. Med
forslaget her flyttes håndteringen af sådanne eventuelle sager, hvis
der skulle opstå sådan nogen – vi håber jo ikke, der kommer nogen
– over til Garantifonden for skadesforsikringsselskaber, og det giver
vist meget god mening at gøre det på samme måde som med øvrige
forsikringsselskaber.
Så bliver der også skabt hjemmel til, at ministeren kan udstede
regler i forhold til situationer, hvor forsikringsselskaber undersøger
eller efterforsker deres kunder, hvis der er mistanke om, at der er
forsikringskunder, der har modtaget erstatning uberettiget. Og som
hr. Orla Hav sagde, har der været nogle mediehistorier, som ikke var
særlig betryggende at være vidne til, så det er ganske fornuftigt, at
der bliver rettet op på det. Selvfølgelig skal det være muligt at være
sikker på, at erstatninger udbetales i overensstemmelse med regler‐
ne, men hvis man skal kontrollere sine kunder, skal det selvfølgelig
foregå på en ordentlig og fair måde. Men samtidig er det jo vigtigt,
at alle forsikringskunder ikke kommer til at betale ekstra i præmie,
fordi der er nogle få, der snyder på vægten.
Lovforslaget har også et element med omkring udbydere af tjene‐
ster med virtuelle valutaer, der gør, at de også i højere grad omfattes
af hvidvasklovgivningen. Når den internationale organisation FATF
anbefaler, at udbydere af tjenester med virtuelle valutaer er reguleret
for at forebygge hvidvask eller finansiering af terrorisme, og at de
opererer under licens eller i hvert fald er registreret og underlagt
effektive systemer til overvågning og sikring af overholdelse af alle
relevante foranstaltninger, så giver det rigtig god mening at efterføl‐
ge den anbefaling.
Lovforslaget indeholder også en skærpelse af kontantforbuddet.
I dag må man foretage betalinger med kontanter op til 50.000 kr.,
og det foreslår regeringen så at sænke til 20.000 kr. Jeg må sige,

37

at jeg godt kan følge de her generelle betragtninger om, at det er
lettere at spore elektroniske penge, for der efterlades et spor, og det
kan selvfølgelig have nogle positive elementer i sig, men jeg kunne
egentlig godt tænke mig allerede nu at annoncere, at jeg kommer til
at arbejde lidt med det under udvalgsbehandlingen. For er der egent‐
lig en reel risikovurdering bag det? Er der konkrete eksempler på,
at den nuværende grænse er problematisk? For der er jo altså stadig
væk nogen i det her land, som helst benytter kontanter til betaling,
og derfor må der jo fra regeringens side forhåbentlig – og hvis ikke,
bliver det da et problem – være en forklaring på, hvorfor man ikke
må købe malerier, møbler, en brugt bil eller lignende kontant. Men
det vil jeg spørge ind til.
Det sidste og 29. element af lovforslaget er i hvert fald et, jeg
selv har en rimelig stor aktie i. Det handler om, at der bliver etable‐
ret en enhed under Finansiel Stabilitet, som skal medvirke til at yde
rådgivning til de minkavlere, der efter udmålt erstatning måtte stå i
en situation, hvor de er insolvente, altså hvor de har mere gæld, end
der er udbetalt i erstatning. Og det var noget, vi fra Venstres side for‐
handlede ind i aftalen om erstatning til mink. For der er ingen tvivl
om, at vi, når regeringen fra den ene dag til den anden og i øvrigt
uden lovhjemmel lukkede et helt erhverv, hvor der er familier, der
ser årtiers indsats styrte i graven, så skal sikre, at de bliver behandlet
ordentligt og anstændigt. Der er forhåbentlig få minkavlere, der har
udsigt til, at den erstatning, de får, ikke kan matche den gæld, der
er på bedriften, og derfor er det vigtigt, at de har en mulighed for at
gå til Finansiel Stabilitet og få rådgivning eller i hvert fald få hjælp
til at få rådgivning, bl.a. til at håndtere deres kreditorer for at se, om
man kan finde en løsning på situationen, uden at man nødvendigvis
skal havne i en personlig konkurs. Så jeg håber selvfølgelig, at der
er få, der skal benytte det, og at dem, der har brug for det, kan bruge
den hjælp til at komme ordentligt videre.
Men samlet set er der altså som sagt ca. 29 ændringer, og de
tages generelt positivt ned i høringssvarene, og derfor ser vi selvføl‐
gelig også – det er ikke kun derfor, men det er en medvirkende årsag
– positivt på det fra Venstres side.
Kl. 13:52

Tredje næstformand (Rasmus Helveg Petersen):
Tak for det. Der er en kort bemærkning fra fru Victoria Velasquez.
Værsgo.
Kl. 13:52

Victoria Velasquez (EL):
Det må jeg bare sige at jeg er enormt enig i. Jeg synes faktisk, at
det er et problem, at vi står med det her. For at være helt ærlig er
jeg i tvivl om, hvor mange inde i den her sal der har læst det hele.
Jeg kan bare sige på vegne af vores parti, at vi havde svært ved at
nå hele vejen rundt. Det lyder til, at ordføreren har nået det, men
jeg kunne forestille mig, at ordføreren med alt det andet, der er på
dagsordenen, også havde svært ved det. Så mit første spørgsmål er,
om ikke vi skal gøre noget ved det her. Jeg synes faktisk ikke, det
er rimeligt, at vi ikke har mulighed for at sætte os ordentligt ind i
materialet og have ordentlig tid til at forberede os. Det er bare en
af tingene. Men hvad tænker ordføreren? Jeg ved godt, at ordføreren
sagde det med et smil på læben, men det er jo også alvorligt.
Kl. 13:53

Tredje næstformand (Rasmus Helveg Petersen):
Tak til spørgeren. Ordføreren, værsgo.
Kl. 13:53

Torsten Schack Pedersen (V):
Det synes jeg er et yderst relevant og fornuftigt spørgsmål. Nu har
jeg også en fortid som skatteordfører, og derfor tror jeg, at jeg må
konstatere, at skiftende regeringer har været rigtig gode til at lave

38

Fredag den 16. april 2021 (L 193)

bunkebryllupper. Det har normalt ikke været så slemt på erhvervs‐
området, men jeg er enig i, at vi her altså har gøre med et lovforslag,
der indeholder rigtig mange forskellige elementer – og det er ikke,
fordi de alle sammen er nært beslægtede – og det mener jeg at
man generelt skal være varsom med. Jeg tror, at lovforslaget er på
i alt 618 sider, og det er altså i øst og vest. Det er klart, at der
med lovforslag af den størrelse er en risiko for, at der er nogle, der
overser elementer. Jeg må sige, når jeg ser høringssvarene, at jeg
tidligere har set noget mere fyldige høringssvar på betydelig mindre
lovforslag. Så jeg deler bekymringen, og jeg kan næsten fornemme,
at der ligger en klar opfordring fra spørgeren til regeringen om, at
det her skal man være meget varsom med.
Kl. 13:54

Tredje næstformand (Rasmus Helveg Petersen):
Tak. Spørgeren.
Kl. 13:54

Victoria Velasquez (EL):
Det er jeg meget enig i, og jeg tror, at mange ved at se på overskrif‐
ten til forslaget slet ikke kan gennemskue, at det indeholder alle de
her forskellige dele. Så har jeg et andet spørgsmål. Det er i forhold
til den del, der handler om minkaftalen, som også er kommet ind i
forslaget, selv om vi er flere partier, der ikke er med i den aftale.
Men i forhold til det her med risikoafdækning af kreditorerne og
gældssanering vil jeg bare lige spørge, om ordføreren kunne sætte
lidt ord på, hvordan staten står i den her situation. Er det sådan, at
staten en til en skal betale det til bankerne, som minkavlerne kunne
have til gode, eller hvad er det, I er endt med at aftale her?
Kl. 13:55

Tredje næstformand (Rasmus Helveg Petersen):
Ordføreren.
Kl. 13:55

Torsten Schack Pedersen (V):
Det, der ligger i lovforslaget, og det, vi har aftalt, er, at hvis en
minkavler efter udbetaling af erstatning er insolvent, det vil sige, at
vedkommende måske skylder 5 mio. kr. og får udbetalt 4 mio. kr.
i erstatning, så står der nogle kreditorer og siger, at den går ikke.
Men lovforslaget og det, der er i aftalen, går alene ud på, at så kan
man som minkavler få rådgivning i Finansiel Stabilitet. Jeg tror, der
er sat 30 mio. kr. af. Det er kreditorerne, der står med risikoen. Det
bliver ikke sådan, at staten samler en ubetalt kreditorregning op. Det
må blive et spørgsmål mellem kreditoren og den enkelte avler, og vi
håber så, at der med den her enhed måske kunne findes en mindelig
løsning, så man ikke havner i en personlig konkurs.
Kl. 13:56

Tredje næstformand (Rasmus Helveg Petersen):
Vi siger tak til ordføreren. Der er ikke flere korte bemærkninger.
Den næste taler er hr. Hans Kristian Skibby fra Dansk Folkeparti.
Værsgo.
Kl. 13:56

(Ordfører)
Hans Kristian Skibby (DF):
Nu nævnte Venstres ordfører jo, at der efter hans opfattelse var 618
sider i lovforslaget. Min opgørelse viser så, at der, hvis man tager
høringssvarene med, er 730 sider i forhold til det lovforslag, som vi
behandler nu, og jeg er ligesom et par af de foregående talere, især
Venstres ordfører, meget betænkelig ved at gennemføre den her type
bunkebryllupper her i Folketingssalen, for det er godt nok mange
forskellige ting, der bliver blandet sammen.

Socialdemokraternes ordfører var inde på, at der var otte elemen‐
ter, og så kom Venstre op og sagde, at der var 29 elementer, og jeg
vil næsten sige, at vi andre måske kunne finde nogle flere, hvis vi
er lidt kreative, men det ændrer jo ikke på, at det ikke er godt for
lovsikkerheden og lovarbejdet, at vi blander rigtig mange forskelli‐
ge ting sammen og så gør det til ét stort og meget komplekst og
sideantalsmæssigt meget omfattende lovforslag. Faktisk gør det jo,
som også Venstres ordfører var inde på, at man næsten kunne frygte,
at nogle ender med at aflevere færre og mindre bemærkninger i
høringssvarene til lovforslagene, der er fremsat, simpelt hen fordi de
synes, at det nærmest bliver helt uoverkommeligt. Man behøver jo
heller ikke at svare på det hele, men man er nødt til at læse tingene
igennem for at danne sig et overblik.
Ministeren bruger jo i sin fremsættelsestale de sådan nærmest
grammofonpladelignende argumenter om, at vi skal øge forbrugerog investorbeskyttelsen, og at det er en forbedring af den danske
finansielle lovgivning, og at det er noget, der øger det målrettede
tilsyn, og når man siger sådan en slags floromvundne ting, så er
det jo klart, at der ikke er mange politiske partier, som synes, at
det er noget, som de vil modsætte sig. Altså, jeg har aldrig hørt en
erhvervsordfører tale for mindre investorbeskyttelse og en mindre
grad af forbrugersikkerhed, og jeg tror faktisk, at man kunne bruge
det argument inden for alt imellem himmel og jord.
Men jeg vil nu alligevel bare vælge at fæstne mig ved fire af
de ting, der lægges frem i det her lovforslag, og den ene er jo, at
man vil sikre en koordineret indsats til fordel for forsikringstagere,
når et skadesforsikringsselskab får inddraget sin tilladelse til salg af
policer. Der foreslås det så, at en minister på forsikringsområdet får
en bemyndigelse til at fastsætte nærmere regler, som forsikringssel‐
skaberne så skal overholde i forbindelse med alle de observationer
og den sagsefterforskning, som de nu gennemfører i forbindelse med
kunder, som påberåber sig en ret til erstatning.
I Dansk Folkeparti er vi jo sådan set meget bevidste om, at man
lige så godt kan sige det, som det er: Der er folk, der snyder, der
er folk, der prøver på at bedrage, der er folk, der er kreative, der er
folk, der prøver på at få en forhøjet forsikringssum, som de ikke er
berettiget til. Men vi vil selvfølgelig samtidig også sige, at der også
er forsikringsselskaber, som er nogle banditter, som lægger røgslør
ud, som går på kompromis med borgernes retsstilling i forhold til
at lave ulovlig overvågning, og at der også er nogle af dem, der
ligesom lægger nogle selskaber ind, og spørger, om det ikke var en
god idé med lige den og den speciallæge, som forsikringsselskabet
måske synes er rigtig supergod til at komme med den rigtige type af
formulering i forhold til en lægeerklæring, så de jo ved, at den bedre
og i deres favør, når man skal have den til vurdering.
I samme vending står der jo, at man lægger op til, at ministeren
skal have den her bemyndigelse med hensyn til, hvad der er rimelige
undersøgelsesmetoder. Og der vil jeg gerne spørge: Hvad er »rimeli‐
ge«? Det vil jeg gerne have erhvervsministeren til at svare på, og
jeg vil også gerne høre, i hvilken kontekst det er at noget kan være
rimeligt. I Dansk Folkepartis optik er det jo altså elastik i metermål,
man begiver sig ud i. For jeg er ikke sikker på, at en socialdemokrat
føler den samme snert af rimelighed som en SF'er eller en fra Dansk
Folkeparti for den sags skyld, og man har måske lidt forskellige
tilgange til, hvad man synes at en minister skal lægge ind i nogle
rimelighedsbetragtninger og nogle rimelighedsstandarder over for de
danske forsikringsselskaber. Så det vil jeg selvfølgelig gerne have at
vi får defineret lidt mere på, og det er i hvert fald en af årsagerne til,
at vi temmelig sikkert ikke kan stemme for det her lovforslag.
Så er der jo det på hvidvaskområdet, som også er en af de love,
der behandles med det her lovforslag, og der er det jo så, at man går
ind og omfatter virtuelle valutaer, altså kryptovalutaer og bitcoins
osv., og det er så noget af det, som vi ser positivt på. Men til
gengæld kan vi ikke rigtig forstå, at man nu skal helt ned til at lave

Fredag den 16. april 2021 (L 193)

en registrering af køb af produkter og varer osv. på 20.000 kr. ved
private køb, hvor det er danske kroner, der gør sig gældende. Så den
kan vi heller ikke rigtig tilslutte os.
Jeg vil så til allersidst sige, at den grønne investeringsfond og
udvidelsen til de 6 mia. kr. via øget kaution og långivning osv. er
noget af det, som vi godt kan støtte. Men samlet set kan vi nok ikke
støtte regeringens lovforslag.
Kl. 14:01

Tredje næstformand (Rasmus Helveg Petersen):
Tak til ordføreren. Der er en kort bemærkning fra fru Victoria Vel‐
asquez. Værsgo.

Jeg er stadig kritisk i forhold til, om balancen er ramt, men det er
klart et skridt i den rigtige retning.
Men mener ordføreren ikke, at retsprincipperne faktisk bliver lidt
udfordret, når den ene part jo har nogle helt klare interesser? Og
i rigtig mange henseender, jeg tror egentlig i alle, vil forsikringssel‐
skabet jo klart været den store i den interessekonflikt, der vil være
over for den skadelidte. Mener ordføreren, at balancen her rammes
rigtigt? Eller er der noget andet, man skal gøre?
Kl. 14:04

Tredje næstformand (Rasmus Helveg Petersen):
Ordføreren, værsgo.

Kl. 14:02

Victoria Velasquez (EL):
Tak for ordførertalen. Der er et sted, hvor jeg har været rigtig glad
for samarbejdet med Dansk Folkeparti, og det har egentlig været
med en anden ordfører end ordføreren selv, men det har været på
sundhedsområdet, og som jo netop har handlet om de skadelidte,
men der er jo netop på grund af forsikringsselskaberne et overlap.
Derfor kunne jeg godt tænke mig at høre – ordføreren kommer selv
lidt ind på det – i forhold til den del, der handler om spionage, og
hvordan der kan opstå interessekonflikter, i forhold til at forsikrings‐
selskaberne jo har en interesse i, hvad udfaldet kommer til at være,
om Dansk Folkeparti vil være med til at sikre, at vi faktisk helt
sløjfer og forbyder, at forsikringsselskaberne kan gå ind og lave en
spionage. Hvad tænker Dansk Folkeparti om det?

Kl. 14:04

Hans Kristian Skibby (DF):
I forhold til det, som jeg har kunnet læse mig til i det, som jeg har
nået at læse af de 730 sider i det her forslag, og som ikke har så
meget med den anden del at gøre, i forhold til det, som ordføreren
har forhandlet med fru Liselott Blixt osv. om – det ligger lidt i et
andet regi – vurderer vi det jo til at være til ugunst, fordi man giver
en for stor ministerbemyndigelse med hensyn til at beskrive, hvad
der egentlig er rimelige undersøgelsesmetoder. Der synes jeg altså,
at vi skal have lidt mere hånd i hanke med det, og når man ønsker
at gøre undersøgelsesmetoderne mere vidtløftige og mere skarpe,
mener jeg også, at de partier, der har stemt for det, selvfølgelig
skal inddrages. Det skal ikke bare ligge hos en eller anden tilfældig
ressortminister.

Kl. 14:02

Tredje næstformand (Rasmus Helveg Petersen):
Værsgo.

39

Kl. 14:05

Tredje næstformand (Rasmus Helveg Petersen):
Tak. Næste spørger er hr. Orla Hav.
Kl. 14:03

Kl. 14:05

Hans Kristian Skibby (DF):
Det kan vi afvise. Vi mener sådan set, at dem, der har solgt policer,
også har lov til at forsvare sig, og vi kan jo ikke bare have et
retssamfund, hvor dem, der sælger policerne, ikke også har lov til
at indhente informationer. Nu kalder fru Victoria Velasquez det jo
så for spionage. Altså, vi kan jo også kalde det observationer, og
vi kan også kalde det interne undersøgelser. Der er mange måder at
graduere det på, og jeg er helt med på, at der er noget i forhold til
retsprincipper – og det var også det, jeg sagde i min ordførertale – og
vi skal ikke ind og gå på kompromis med dem.
Men vi er også nødt til at sikre, at der er en model, som både
tager hånd om, at der er folk, der udfordrer vores policesystemer,
og som gerne vil prøve, at der tilkommer dem nogle penge, der er
ikke deres, altså ved forsikringssvindel, og det findes der desværre
rigtig mange eksempler på. Men så er der også nogle gange, hvor
det er forsikringsselskaberne, der eksempelvis omvendt prøver på
at skubbe klienterne over til nogle bestemte speciallæger, fordi de
så ved, at de får nogle bedre erklæringer, som er mere i tråd med
forsikringsselskabernes tilgang til det. Så det skal gå på begge ben,
og vi kan ikke bare sige, at den ene af parterne ikke skal have lov til
at forsvare sig.

Orla Hav (S):
Tak for det, og tak for ordførertalen. Det, der kalder mig frem, er jo
ordførerens lidt sådan ironiseren over, hvad det er for en kompeten‐
ce, ministeren får overført, og så det der med, hvem det er, der er
den svage part lige nøjagtig i forhold til de der forsikringsselskaber.
Fru Victoria Velasquez har jo lige spurgt til det, og vi må se i øjnene,
at det er forsikringstageren, der er den svage part, og vedkommende
står måske i den her situation en gang i sin tilværelse. Forsikringssel‐
skaberne står i den dag efter dag. Spørgsmålet er, om det er rimeligt,
at de har lov til at udfolde alle mulige, alle hånde, jeg havde nær
sagt spionagegreb, og er det i orden at vurdere et menneskes adfærd
på, hvad der foregår på Facebook, som vi har set eksempler på,
for at vurdere, om vedkommende opfylder kriterierne for at få den
erstatning, som vedkommende er hjemfalden til. Kunne ordføreren
ikke give et hint om, om det ville være i orden?

Kl. 14:04

Tredje næstformand (Rasmus Helveg Petersen):
Spørgeren, værsgo.
Kl. 14:04

Victoria Velasquez (EL):
Heldigvis har vi jo rykket lidt i den rigtige retning i forhold til en
henvisning til speciallægeerklæringer, og der glæder jeg mig til den
evaluering, der skal komme, for at se, om vi nu har ramt balancen.

Kl. 14:06

Tredje næstformand (Rasmus Helveg Petersen):
Tak. Ordføreren.
Kl. 14:06

Hans Kristian Skibby (DF):
Nu ved jeg ikke, hvor meget vi skal sagsbehandle det, som ikke
ligger inden for lovforslagets rammer, men altså, hvis man poster
noget på Facebook og man har en åben profil, er det ikke i strid med
nogen GDPR-modeller, og hvis et forsikringsselskab f.eks. kan se,
at en, der søger om piskesmældserstatning, render rundt og er ved
at lave et nyt karpedamsystem ude i sin have og kører med trillebør
osv., og vedkommende selv lægger et billede op af det – jeg har ikke
noget fortilfælde på det; det er et tænkt eksempel – så kan jeg da
ikke se, hvorfor det ikke skulle kunne bruges, altså hvis skadeslidte
påberåber sig, at man eksempelvis ikke kan så og så meget. Det er

40

Fredag den 16. april 2021 (L 193)

da helt fair, når man bruger noget, der ligger på åbne standarder og
ligger på en åben facebookside.
Det er bare ét tænkt eksempel, men generelt vil jeg sige, at det,
der ligger i det her lovforslag, jo er, hvor stor en grad af bemyndigel‐
se, man skal lægge hos den til enhver tid siddende minister, og hvad
for nogle rimelighedsbetragtninger man vil lægge ind, til at sige,
hvad man må i en undersøgelsessituation, og hvad må man ikke. Og
der er det bare, jeg siger, at jeg i hvert fald ikke er i havn og på
sikker grund i forhold til det, som ligger i det her lovforslag. Der
mener jeg, at ministerbemyndigelsen er for stor.
Kl. 14:07

Tredje næstformand (Rasmus Helveg Petersen):
Værsgo for en opfølgning.
Kl. 14:07

Orla Hav (S):
Tak. Altså, nu er jeg jo i den heldige situation, at jeg har stor tillid
til den nuværende minister – det skal der ikke være nogen som helst
tvivl om – og jeg er stensikker på, at den nuværende minister ville
kunne lave et skel, der går på det, som mange har givet udtryk for,
nemlig at det, at de har deltaget i en konfirmation for et barnebarn,
og at der er blevet lagt et billede op fra det, er blevet udlagt som, at
der kan I bare se, vedkommende kan løbe til fester, og der dermed
ikke er hjemmel til at udbetale den erstatning, som vedkommende
har forsikret sig for. Er det en rimelig måde at bruge en vurdering
af et menneskes forudsætninger og funktionsevne, når man ved,
at vedkommende bagefter skal ligge 3 dage i sengen? Er det det
scenarie, som Dansk Folkeparti ser for sig?
Kl. 14:08

Tredje næstformand (Rasmus Helveg Petersen):
Værsgo.
Kl. 14:08

Hans Kristian Skibby (DF):
Jeg synes egentlig på en måde, at det er lidt morsomt, at jeg ligesom
skal mistænkeliggøres for noget, i forbindelse med at jeg stiller nog‐
le bekymringer op for, at vi lægger noget hos en minister og fjerner
det fra kompetencen hos de folkevalgte. Jeg synes da ikke, jeg skal
gå ind og gøre mig til smagsdommer over konfirmationsbilleder i
forbindelse med lovbehandlingen af L 193. Jeg henholder mig til,
at der ligger en definition, som er tvetydig. Den er ikke nærmere
beskrevet. Der står, at det er en rimelighedsbetragtning, og mine
år i Folketinget siger mig bare, at man skal passe på med det, der
hedder rimelighedsbetragtninger. Der er vi nødt til at fastholde, at
det skal gå på to ben. Vi skal sikre, og det sagde jeg også i det
svar, jeg gav til Enhedslistens ordfører, at vi naturligvis ikke går på
kompromis med de retssikkerhedsstandarder, som alle private nyder
godt af, og hvor man eksempelvis ikke skal overvåge folk ulovligt
osv. Naturligvis skal vi ikke ændre på det.
Kl. 14:09

Tredje næstformand (Rasmus Helveg Petersen):
Tak til ordføreren. Der er ikke flere korte bemærkninger. Den næste
ordfører er fru Theresa Berg Andersen fra Socialistisk Folkeparti.
Værsgo.
Kl. 14:09

(Ordfører)
Theresa Berg Andersen (SF):
Tak for ordet. Jeg har ikke talt elementerne i det her lovforslag, men
jeg kan ligesom mange andre sige, at der er mange. L 193 handler
om at gennemføre en række ændringer i den finansielle lovgivning,
der skal øge forbruger- og investorbeskyttelsen samt sikre et styrket

og målrettet tilsyn på det finansielle område. Det er et bredt lovfor‐
slag med mange aspekter, og i den forbindelse har SF også en række
spørgsmål, som vi ønsker svar på i den videre behandling.
Lad mig nævne et par nedslag. Lovforslaget her indfører en sær‐
lig tavshedspligt for Nationalbankens ansatte, hvilket ifølge bemærk‐
ningerne til lovforslaget medfører, at aktindsigt fremadrettet vil blive
behandlet efter offentlighedslovens § 35. Men i hvor høj grad vil det
her i praksis medføre en ændring i mulighederne for at få aktindsigt i
Nationalbankens dokumenter?
Lovforslaget her fortæller også noget om den grønne investe‐
ringsfond. Her præciseres der nogle vurderingskriterier for Dan‐
marks Grønne Investeringsfond og for de finansielle aktiviteter. Vi
kunne godt tænke os at spørge ministeren, om han kunne tilføje til
kriterierne, at fonden ikke kan støtte investeringer vedrørende fossile
brændstoffer. Her henviser jeg til en formulering, der stod i vores
aftaletekst for den grønne investeringsfond i finanslovsaftalen for
2020.
Vi har en række spørgsmål, også fordi lovforslaget her er bredt,
som vi gerne vil sende i den videre udvalgsbehandling, før vi kan
sige, om vi støtter forslaget, men vi arbejder positivt videre med det.
Kl. 14:11

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te ordfører er fru Katrine Robsøe fra Radikale Venstre. Værsgo.
Kl. 14:11

(Ordfører)
Katrine Robsøe (RV):
Tak for det. Som flere andre har sagt, kan det godt være, at det her
ikke lige er alt godt fra havet, men det er stort set alt godt ovre fra
Erhvervsministeriet, der er samlet i et lovforslag her. Jeg vil spare jer
for at gennemgå lovforslaget punkt for punkt. Det synes jeg sådan
set er fint gjort af tidligere talere, men jeg vil da gerne lige slå ned et
par steder.
For det første er vi rigtig, rigtig glade for, at der bliver arbejdet
seriøst i forhold til forsikringsselskaberne og personobservationerne,
men vi kommer naturligvis fremadrettet også til at følge, at det rent
faktisk har den effekt, det skal have. Vi synes også, det er rigtig for‐
nuftigt, at når tingene udvikler sig med virtuelle valutaer, så udvikler
loven sig også med det og de derfor kommer ind i anvendelsesområ‐
det på hvidvaskloven. Det giver også rigtig, rigtig fin mening, at vi
hjælper de minkavlere, som kan risikere at gå personligt konkurs,
når vi nu har lukket deres erhverv, til trods for at de får erstatning.
Så det støtter vi selvfølgelig også. Så er vi rigtig glade for Danmarks
Grønne Fremtidsfond, der øges med 6 mia. kr. Det har vi meget,
meget store ambitioner for og stor tiltro til, så vi kan skabe vækst og
udvikling.
Jeg tror, det var de ting, jeg lige ville slå ned på her. Radikale
Venstre støtter lovforslaget.
Kl. 14:13

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te ordfører er fru Victoria Velasquez fra Enhedslisten. Værsgo.
Kl. 14:13

(Ordfører)
Victoria Velasquez (EL):
Der er rigtig mange ting i dette enorme lovforslag, som Enhedsli‐
sten kan bakke op om. F.eks. finder vi den indledende del om at
samle indsatsen i Garantifonden, når et skadesforsikringsselskab går
konkurs, ganske hensigtsmæssig. Det regner vi ligesom regeringen
med vil gavne forsikringstagerne, når uheldet er ude. Og det giver
også god mening i den henseende at øge Garantifondens beholdning.

Fredag den 16. april 2021 (L 193)

Desuden finder vi det tiltrængt at gribe ind over for forsikringssel‐
skabernes grænseoverskridende personobservationer af skadelidte,
og det kommer nok ikke bag på ministeren, da vi har drøftet retssik‐
kerheden og rettighederne for skadelidte mange gange, siden en ny
folketingssamling begyndte. Og det glæder mig selvfølgelig at se,
at erhvervsministerens bekendtgørelse vil fastsætte reglerne for mere
saglige og balancerede undersøgelsesmetoder, når det kommer til
bestræbelserne på at forhindre forsikringssvindel.
Fra Enhedslistens side så vi faktisk hellere, at man sløjfede, at
forsikringsselskaberne, som har en helt klar økonomisk interesse i
det her, havde mulighed for at kunne lave spionage. Og ikke mindst
det, som vi også ser de bedriver på de sociale medier mod de
forsikrede. Og det er for mig at se helt indlysende, at der er en
interessekonflikt, der giver forsikringsmedarbejdere et incitament til
at gå uforholdsmæssig indgribende til værks og undervejs begå be‐
dømmelsesfejl i efterforskningen. Og det burde ankenævnets mange
underkendelser også være et håndfast vidnesbyrd på. Så hopper vi
videre.
Vi byder også crowdfundingsforordningen velkommen, fordi vi
mener, at der er behov for et mere effektivt tilsyn på området.
Og ligeledes er det kærkomment med regulering af markedet for
såkaldt virtuel valuta, der i dag er et vildnis af dimensioner, der
tiltrækker kriminelle og plattenslagere. Og det er helt nødvendigt,
at virtuel valuta reguleres i henhold til forebyggelse af hvidvask og
terrorfinansiering. Det er et område, der skal overvåges og holdes i
snor. Her er vi også enige med Forbrugerrådet Tænk i, at det er nød‐
vendigt at afsætte flere ressourcer til tilsynet, så vi kan centralisere
håndhævelsen af reglerne på området for kryptovaluta.
Hvad angår kontantforbuddet lyder det umiddelbart fornuftigt at
sætte nedsætte størrelsesgrænsen fra 50.000 kr. til 20.000 kr., men
jeg kan mærke, at der alligevel er sådan en bekymring i maven i
forhold til ældre mennesker, som gør brug af kontantbetalinger, og i
forhold til mennesker, der har mindre mulighed for at betale digitalt,
som f.eks. ældre borgere, vil de blive uforholdsmæssigt ramt af den
her skærpelse.
Det synes jeg i hvert fald er værd at undersøge nærmere og følge
op på. Og så tænker jeg også på, at så længe bankerne har negative
renter, hvor det koster penge at have penge stående, så vil flere nok
også vælge at proppe pengene ned i madrassen og betale større beløb
med kontanter i stedet for kort. Så måske kunne det være en idé
at undersøge omfanget nærmere, så vi ikke ender med at forringe
ærlige menneskers behov for betalingsløsninger.
Vi støtter også den del om en basal betalingskonto, for så vidt det
ikke bliver dyrere at benytte sig af retten. Og – for så at springe lidt
i det – så støtter vi også implementering af crossboarderdirektivet, li‐
gesom vi støtter Nationalbankens beføjelser til at indhente virksom‐
hedsoplysninger, som understøtter Nationalbankens vitale opgaver.
Sluttelig støtter vi også op om – som led i udmøntningen af
Danmarks Grønne Fremtidsfond – at vi styrker Danmarks Grønne
Gremtidsfond med 6 mia. kr. og giver fonden mulighed for mere
fleksible investeringer, samt mulighed for at tage sig betalt med ejer‐
andele. Det hedder sig imidlertid i lovforslaget, at for at sikre en klar
og ensartet retsstilling, skal der tillige indføres samme beskyttelse af
følsomme oplysninger i lov om Danmarks Grønne Investeringsfond,
som aktuelt gælder i lov om Vækstfonden. Og lige her synes vi
egentlig, at det, der står, er bekymrende.
For noget af det, der skal sikre, at en grøn investeringsfond
rent faktisk foretager grønne investeringer og bidrager til grøn om‐
stilling, er netop, at offentligheden kan holde hånd i hanke med
dens aktiviteter. Transparens og altså ikke øget lukkethed er en af de
vigtige nøgler til den grønne omstilling, og derfor så ønsker vi i En‐
hedslisten, at det indskærpes i lovbemærkningerne, at Den Grønne
Fremtidsfond og Vækstfonden er underlagt miljøoplysningsloven.

41

Og så tror jeg, jeg må benytte mig af den rettighed, man har i
Folketinget, som er at fortsætte min ordførertale efter første runde af
ordførertaler. For der er simpelt hen så mange ting, vi skal omkring,
så jeg kan ikke nå at gøre det på den tid, vi har til den første. Tak.
Kl. 14:19

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te ordfører er fru Mona Juul, Konservative Folkeparti. Værsgo.
Kl. 14:19

(Ordfører)
Mona Juul (KF):
Tak for det, og tak for ordet. Det er selvfølgelig helt fint, at der
indimellem samles diverse lovændringer i et og samme forslag. Jeg
må dog ligesom mange andre ordførere her på talerstolen sige, at
selv om det her lovforslags elementer kan betragtes som ændringer
i finansiel lovgivning, så er det dælme ikke meget andet, der samler
de her forslag. Så for god ordens skyld tager jeg dem lige ultrakort
hver for sig, ikke alle 29, men jeg puljer dem bare lige i nogle
hovedelementer; det, som jeg synes er det største.
Det første element handler om forsikringsselskabernes mulighed
for at kunne følge op på deres kunders oplysninger. Denne opfølg‐
ning må selvfølgelig ikke have karakterer decideret klapjagt, hvorfor
der lægges op til nye regler. Det er godt.
Det andet forslag handler om, at såkaldt virtuel valuta – krypto‐
valuta, Facebooks libra og bitcoins – som selvfølgelig skal følge
samme regler som alt andet under hvidvask. Tjek ved den også.
Det tredje handler om at sænke muligheden for kontant betaling.
I dag har vi af hensyn til risiko for hvidvask sat grænsen ved
50.000 kr. for de erhverv, der ikke er omfattet af de her pligter om
kundekendskab, som vi kender fra hvidvaskloven. Og i lovforslaget
foreslås det så at sætte det ned til 20.000 kr. Her savner jeg simpelt
hen helt ærligt en forståelse for hvorfor. Og ikke mindst hvorfor man
er landet på det her beløb.
I den forbindelse tænker jeg mere, at det vil gavne at kigge på
at afskaffe tusindkronesedlen, faktisk, altså ligesom Den Europæiske
Centralbank har stoppet al produktion af deres største euroseddel,
500 euro, for blandt andet at bekæmpe kriminalitet og terrorisme.
Jeg tror, at det i den finansielle branche er almindeligt kendt, at
de store sedler i allerhøjeste grad bruges til lyssky formål, så en
udfasning af tusindkronesedlen kunne måske være det, der var med
til at gøre livet lidt sværere for de kriminelle, og vi kan få ryddet lidt
ud.
Det fjerde forslag handler om at styrke Danmarks Grønne Frem‐
tidsfond, både med kapacitet og med øgede muligheder for at yde
finansiering til grønne investeringer. Det synes jeg også er meget
svært at være imod.
Det femte og sidste forslag i min pulje handler om, at aftaleparti‐
erne oven på den ulykkelige og tragiske minkskandale forventer, at
der vil komme konkurser. Konservative er ikke med i den aftale, og
jeg mener derfor rent principielt, at det er noget rod at blande det
sammen med alt muligt andet.
Når det er sagt er det klart, at vi støtter, at de tidligere minkavlere
naturligvis får vederlagsfri gældsrådgivning i forbindelse med even‐
tuel konkurs. Det manglede bare.
Samlet set er Konservative for denne pulje af finansielle forslag,
men vi vil som sagt gerne først overbevises om de 20.000 kr., og
enten her eller senere kigge på udfasning af f.eks. tusindkronesedler.
Tak for det.

42

Fredag den 16. april 2021 (L 193)

Kl. 14:22

Tredje næstformand (Rasmus Helveg Petersen):
Tak til den konservative ordfører. Der er ingen korte bemærkninger.
Den næste ordfører er hr. Lars Boje Mathiesen for Nye Borgerlige.
Værsgo til ordføreren.
Kl. 14:22

(Ordfører)
Lars Boje Mathiesen (NB):
Jeg skal starte med at sige, at vi ikke kommer til at stemme for
det samlede lovforslag. Der er selvfølgelig elementer i det, som vi
godt kan støtte, og som vi godt kan stemme for, men det er jo en
samlet lovgivning, så vi kommer ikke til at stemme for lovforslaget,
medmindre vi får det splittet op i måske 29 punkter eller i hvert fald
nogle punkter. Men det kan vi tage senere.
Jeg vil godt lige redegøre for de største knaster, som vi ser i
lovforslaget. En af de helt store knaster er selvfølgelig det her med,
at man vil sænke det med kontanter fra 50.000 kr. til 20.000 kr. Det
duer simpelt hen ikke, og der er ikke, synes jeg, nogen som helst
evidens eller dokumentation for, at det er nødvendigt at gøre det.
Der er ældre mennesker, som godt kan lide at have penge liggende
derhjemme og også bruge dem til at betale med. Der bliver handlet
biler, der bliver handlet heste, og der bliver handlet andre ting, som
der stadig væk skal være plads til.
Så er der et element, som der ikke er nogen der har adresseret
endnu. Vi er jo i en situation, hvor vi lige nu får minusrenter i
banken. Der er nogle banker, der har valgt at sætte grænsen ved
200.000 kr., og andre har sat den ved 250.000 kr. Der får du simpelt
hen minusrenter, og det vil sige, at banken straffer dig for at have
dine penge stående i banken. Her siger vi så nu: Hvis man så vil tage
nogle af de penge ud, for at man kan bruge dem til betaling af alt
muligt, kan der være en komplikation i det. Men hvis folk ikke kan
have penge liggende hjemme og bruge dem til at betale med, hvad
gør de så? Så skal de rende frem og tilbage, og det er jo ikke så
let bare at få kontanter i banken, som det var i gamle dage. Der er
mange banker, der ikke har kontanter liggende, og nogle gange skal
man også betale et gebyr for at få kontanter.
Så der er nogle problematikker heri, der gør, at vi synes, det er
forfejlet. Vi kan på ingen som helst måde støtte at sænke beløbet.
Så er der alt det med den grønne fremtidsfond. Det er jo heller
ikke noget, vi er med i, eller er noget, der er groet i vores have.
Der er absolut også fornuftige elementer i det, men det her er så
de væsentlige grunde til, at vi ikke kan støtte det.
Jeg dykkede lidt ned i i det, som jeg tror er 2.22.3, om afgifter
for de her e-pengeinstitutter og betalingsinstitutter. Jeg blev simpelt
hen rystet over, hvor mange forskellige afgiftssatser der faktisk er.
Det må da være noget frygtelig kompliceret noget. Det viser nok
også, hvorfor det her alt i alt er på 730 sider. Men der er så mange
forskellige afgiftssatser, man skal betale. Det må det være lettere at
lave to eller tre grupper, og så er det dem, de betaler ind til. Men
det er bare sådan en lille detalje i forhold til det der med, at vi skal
simplificeret, og at vi undrer os over, at vi har så meget lovgivning,
når det er så svært at administrere det. Det her er måske et af de
klareste eksempler, jeg har set på det. Det er måske få penge for
institutterne. Der er nogle, der skal betale 3.700 kr., mens der er
andre, der måske skal betale 7.000 kroner. Kan man ikke bare pulje
det i nogle større puljer, så folk kan finde ud af, hvad de skal betale?
Det skal være nedslagene herfra. Men grundlæggende kommer
vi, som det ligger, ikke til at støtte det.
Kl. 14:25

Tredje næstformand (Rasmus Helveg Petersen):
Tak til hr. Lars Boje Mathiesen. Den næste er erhvervsministeren.
Værsgo.

Kl. 14:25

Erhvervsministeren (Simon Kollerup):
Tak for det, og tak for bemærkningerne og den overvejende positive
modtagelse af elementerne i hvert fald i lovforslaget. Det er rigtig
vigtigt, at den finansielle regulering også følger med den udvikling,
der er i vores samfund, så den til enhver tid sikrer en behørig beskyt‐
telse af markedsdeltagerne og selvfølgelig også af forbrugerne.
Formålet med lovforslaget her er at gennemføre, som det har
været nævnt, en række tiltag, som øger forbruger- og investorbeskyt‐
telsen på bl.a. forsikrings- og investeringsområdet. Derudover vil
lovforslaget styrke tilsynet på bl.a. hvidvask- og investeringsområ‐
det. Endelig sikrer lovforslaget den fornødne hjemmel til, at tidligere
minkavlere kan få gratis gældsrådgivning, hvis de står over for en
personlig konkurs.
Med lovforslaget foreslås der indført en bemyndigelse til at fast‐
sætte nærmere regler, som forsikringsselskaber skal overholde, når
de foretager undersøgelser – det er også det, der er blevet kaldt
efterforskning – og personobservation af skadelidte i forbindelse
med deres sagsbehandling af skadesager. Herudover foreslås det,
at Garantifonden for skadesforsikringsselskaber får overdraget opga‐
ven med at administrere en arbejdsulykkesforsikringsbestand, når
et forsikringsselskab får trukket sin tilladelse tilbage eller måtte gå
konkurs. Det er en opgave, der i dag ligger hos Arbejdsmarkedets
Erhvervssikring, for så vidt angår arbejdsskadeforsikringer, mens
øvrige forsikringer håndteres i Garantifonden. Ændringen vil sikre
en koordineret indsats til fordel for de sikrede ved at samle admini‐
strationen for forsikringsbestandene ét sted.
På hvidvaskområdet er det vigtigt at indsatsen med at forebygge
og bekæmpe hvidvask og anden finansiel kriminalitet følger med
udviklingen, også på det digitale område, og derfor bliver der fore‐
slået en række ændringer af hvidvaskloven, der skal sikre et effektivt
tilsyn med udbydere af forskellige tjenester med virtuel valuta. Her‐
udover foreslås det, at forbuddet mod at modtage betalingssummer
på 50.000 kr. og derover for erhvervsdrivende, der ikke er omfattet
af hvidvaskloven, sænkes til 20.000 kr. Det er en skærpelse, der
bliver foreslået for at imødekomme den høje risiko for hvidvask og
terrorfinansiering, som kan være forbundet med de her kontantbeta‐
linger.
Så er der Danmarks Grønne Investeringsfond, og som led i im‐
plementeringen af den lægges der op til en række ændringer af
lov om Danmarks Grønne Investeringsfond. Danmarks Grønne Inve‐
steringsfond får med Danmarks Grønne Fremtidsfond forøget sin
kapacitet fra 2 til 8 mia. kr. og er dermed blevet tildelt en central
rolle i arbejdet med at fremme den grønne omstilling. Og i lyset af
den betydelige udvidelse af fondens kapacitet er der behov for at
tilpasse fondens udbud af produkter og det juridiske grundlag for
fonden, så den i højere grad kan opfylde denne ambition.
Endelig foreslås det, at en enhed i Finansiel Stabilitet skal sikre
gældsrådgivning til de tidligere minkavlere, som står over for per‐
sonlig konkurs, selv efter at de har modtaget erstatning for lukning
af deres minkvirksomhed. Gældsrådgivningen skal være gratis at
anvende for minkavlerne. Det er vigtigt, at disse tidligere minkavlere
får hjælp til at skabe overblik over deres økonomiske situation,
vejledning i forhold til gældssanering og bistand til forhandling med
deres kreditorer.
Så vil jeg lige prøve at tage fat bare i enkelte af de elementer,
som har fyldt mest i debatten. Et af dem er spørgsmålet om kon‐
tantgrænsen – hvorfor 20.000 kr. over for de 50.000 kr., som den
hidtil har været på. Det er jo en løbende afvejning mellem på den
ene side gerne at ville forebygge hvidvask og på den anden side
selvfølgelig også at have en smidig anvendelse af kontanter for dem,
der har behov for det. Det er en skærpelse, og beløbsgrænsemæssigt
er det noget, som fastsættes ud fra, hvilke grænser andre EU- og
EØS-lande opererer med. Der er en række andre EU-lande, der har

Fredag den 16. april 2021 (L 193)

mere restriktive regler på det her område, end Danmark har. Jeg
tror, at f.eks. Frankrig har indført et kontantforbud på 1.000 euro
for handler mellem erhvervsdrivende og privatpersoner, som bor i
Frankrig. Jeg kan også se, at f.eks. Holland har planer om at sætte
deres grænser yderligere ned. Så det følger altså en bevægelse, som
vi generelt ser omkring os.
Kl. 14:30

Så har SF bl.a. spurgt om det her med Danmarks Grønne Inve‐
steringsfond. Det er jo sådan, at efter aftale med de partier, som
stod bag Danmarks Grønne Fremtidsfond, skal Danmarks Grønne
Investeringsfonds aktiviteter leve op til kriterierne i det, der hedder
»Politik for finansiering/investering omfattet af Danmarks Grønne
Fremtidsfond«. Det vil være med til at stoppe for finansiering af fos‐
sile energikilder og brændstoffer alle steder, hvor der findes mulige
alternativer; det er f.eks. i vores energiproduktion. Det er kun på
områder, hvor kommercielle eller skalerbare fuldt fossilfrie løsninger
ikke er tilgængelige, at fonden i særlige situationer kan finansiere
projekter relateret til fossile energikilder – det kan så f.eks. være i
transportsektoren. Så det var for at komme lidt nærmere det spørgs‐
mål, og vi skal også nok bore det ud i det skriftlige udvalgsarbejde
efterfølgende.
Så blev der også spurgt til det her med aktindsigt og Nationalban‐
ken. Til det kan jeg sige, at den foreslåede bestemmelse her i praksis
ikke vil ændre på mulighederne for at få aktindsigt. De fortrolige
oplysninger kan også i dag undtages efter offentlighedsloven, så det
er ikke på den måde noget, der begrænser det ud over den praksis,
som er gældende i dag.
Der er blevet rejst en række spørgsmål, og vi skal nok vende
tilbage til det i udvalgsarbejdet. Vi står jo altid – og måske i den her
sammenhæng i særdeleshed – til rådighed for at besvare spørgsmål,
og hvad der ellers måtte være i udvalgsarbejdet. Det er en righoldig
lov med mange facetter, og det er altid en afvejning af, hvor mange
lovbehandlinger vi skal have, over for, om man kan samle nogle af
dem. Jeg tager selvfølgelig de kritiske bemærkninger, der har været
af det, til efterretning, og det vil vi så have in mente ved fremtidige
lovforslagsfremsættelser. Men indtil videre skal jeg bare sige, at vi
selvfølgelig står til rådighed for at besvare spørgsmål, ikke mindst i
udvalgsarbejdet.
Kl. 14:32

Første næstformand (Karen Ellemann):
Tak til erhvervsministeren. Der er ønske om en kort bemærkning, og
det er fra hr. Hans Kristian Skibby, Dansk Folkeparti. Værsgo.
Kl. 14:32

Hans Kristian Skibby (DF):
Tak. Det, jeg egentlig vil gerne spørge ministeren om, er i forhold
til det her med elementerne. Om der er 28 eller 29 elementer, kan
man jo altid diskutere, men der er i hvert fald nogle af elementerne,
som er forligsstof. Ministeren nævner selv udvidelsen af Danmarks
Grønne Investeringsfond, og så har vi også i flere omgange nævnt
delen fra minkaftalen. Der vil jeg gerne spørge ministeren, om mi‐
nisteren vil sikre, at der kommer en deling af lovforslaget, så de
to elementer, der er forligsstof, som minimum bliver pillet ud til
særskilt afstemning.
Kl. 14:33

Første næstformand (Karen Ellemann):
Ministeren.
Kl. 14:33

Erhvervsministeren (Simon Kollerup):
Det er klart, at hvis der er et ønske om at dele det op, sådan at de
elementer, der er – jeg ved ikke, om det nødvendigvis er forlig, der
er den rigtige term, men så i hvert fald politiske aftaler; det kan vi i

43

hvert fald blive enige om at der er indgået om et par af emnerne –
så er det jo noget, vi er i stand til at yde teknisk bistand til også kan
ske. Men håbet er selvfølgelig, at det kan behandles samlet, men vi
vil selvfølgelig lytte til de ønsker, der måtte være i udvalget, og vi
skal nok hjælpe med det, hvis det er det, der er ønske om.
Kl. 14:33

Første næstformand (Karen Ellemann):
Hr. Hans Kristian Skibby.
Kl. 14:33

Hans Kristian Skibby (DF):
Jamen det ønske kan ministeren så allerede notere sig at Dansk
Folkeparti i hvert fald gerne vil fremsætte.
Det andet spørgsmål er i forhold til det her med kontantreglen,
for det er jo lidt af en spøjs situation. Jeg har kendskab til nogle
af de her sager, der har været. En dansk brugtvognsforhandler, som
lever af at sælge biler til udlandet med og uden danske afgifter osv.,
er blevet dømt i byretten og fået en dom for brud på hvidvasklov‐
givningen i forhold til de 50.000 kr., fordi kursen i euro på en bil,
der blev omregnet i euro, imellem handelstidspunktet og frem til
afregningen, hvor man kom og hentede bilen, var ændret i forhold
til kronekursen, og så kom prisen lige nøjagtig med et par kroner
over 50.000 kr., og så fik forhandleren så en bøde på, jeg tror det var
10.000 kr. Synes ministeren, det er rimeligt?
Og når man nu så ovenikøbet går ned på 20.000 kr., så åbner man
jo sikkert en ladeport for alle mulige handler, som i hvert fald ligger
imellem 20.000 kr. og op til de 50.000 kr. Synes ministeren selv,
at det vil være en rimelig situation for de danske virksomheder, der
handler med udlandet?
Kl. 14:34

Første næstformand (Karen Ellemann):
Ministeren.
Kl. 14:34

Erhvervsministeren (Simon Kollerup):
Jeg vil sige det på den måde, at jeg tror, det er rigtig vigtigt, at når
vi vælger en grænse, og det har vi jo gjort, så skal den også være
gældende. Så er det selvfølgelig spørgsmålet, hvor tæt man tør lægge
sig på den grænse, når man handler med valuta, der jo også i kurser
kan udvikle sig.
Jeg synes, det er et større spørgsmål i den her sammenhæng, om
der er enighed om, at kontanter og hvidvask har en fællesmængde
over sig, og derfor vil det at sænke beløbsgrænsen forventeligt også
kunne bidrage betydeligt til bekæmpelsen af hvidvask, om vi er klar
til at gøre det. Vi synes, det ville være en god idé at gøre det, fordi vi
ønsker en effektiv hvidvaskbekæmpelse, men jeg kan også lytte mig
til, at det er en af de diskussioner, vi skal have partierne imellem i
udvalget.
Kl. 14:35

Første næstformand (Karen Ellemann):
Tak til ministeren. Så er der ikke flere korte bemærkninger.
Så har jeg noteret mig, at Enhedslisten ønsker en anden runde,
og jeg skal lige høre, inden jeg giver Enhedslistens ordfører ordet,
om der er andre partier, der ønsker ordet til anden runde. Ikke umid‐
delbart. Godt. Og hermed giver jeg ordet til fru Victoria Velasquez,
Enhedslisten.
Kl. 14:36

(Ordfører)
Victoria Velasquez (EL):
Tak for det. Transparens er en af de vigtige nøgler til den grønne
omstilling og i den grønne omstilling, og derfor ønsker vi – til

44

Fredag den 16. april 2021 (L 207)

trods for det, ministeren lige har sagt, om, at det bliver skærpet i lov‐
bemærkningerne – at Danmarks Grønne Investeringsfond og Vækst‐
fonden er underlagt miljøoplysningsloven, Århuskonventionen og
FN's retningslinjer for virksomhedernes menneskerettighedsansvar.
Det skyldes simpelt hen, at vi talrige gange desværre har været vidne
til, at medier og journalister afskæres muligheden for at få indsigt i
danske fondes investeringer og garantistillelser i foretagender, som
har tvivlsomme miljømæssige profiler, og der kan helt klart være
behov for at beskytte følsomme virksomhedsoplysninger, men det
skal ikke mørklægge miljøoplysninger, og derfor bliver der nødt til
at være en eller anden balance der, som vi kan leve med.
Så vil jeg også gerne flette noget nyt ind nu, når vi taler om
Danmarks Grønne Investeringsfond. Jeg mener, at fonden gør rigtig
meget i dag, men at dens potentiale ikke udnyttes til fulde, og at
Danmark skal sætte skub i den grønne omstilling og i højere grad
end i dag være en global hub for at fremme grøn teknologi, så vi bør
udvide fondens virke, og helt konkret skal vi give fonden mulighed
for at se ud over Danmarks grænser. Klimakrisen er global, så efter
min mening er det en kunstig begrænsning af DGIF'en i sin formåls‐
bestemmelse at være begrænset til danske virksomheder og national
grøn omstilling, og måske vi skulle begynde at overveje at give
fonden mulighed for også at finansiere udenlandske virksomheder
med henblik på at tiltrække grønne løsninger og kompetencer til
Danmark. En sådan tolkning af fondens formål rimer også bedre
med dens samspil og finansieringssamarbejde med Danmarks Grøn‐
ne Fremtidsfond og de øvrige institutioner. Det giver desuden også
Danmark større mulighed for at få del i grønne EU-midler, hvis
fonden kan indgå i regionale samarbejder.
Flere har kommenteret på den del af forslaget, der handler om
mink. Jeg synes, det vil være helt rimeligt at få det delt op, især fordi
flere af os ikke er med i aftalen. I forhold til selve indholdet har vi
i forhandlingerne selv foreslået den del, der handler om gældsrådgiv‐
ning, så det ser vi positivt på, men vi ønsker at få den del skilt ud.
Nå, men det fører mig lidt hen til noget, jeg gerne vil runde min tale
af med.
Jeg ved godt, ministeren siger, at han tager de kritiske bemærk‐
ninger med, men for mig at se handler det ikke kun om det her
lovforslag. Vi har i dag to lovbehandlinger af lovtekster, der begge
løber op på over 600 sider, og selv ikke hvis vi ikke var i en tid med
en pandemi og hastelovgivning, ville jeg synes, at det var fair, heller
ikke med den måde, det stikker i øst og vest på. Så det håber jeg
simpelt hen bliver rettet fremadrettet. Tak for ordet.
Kl. 14:39

Første næstformand (Karen Ellemann):
Tak til Enhedslistens ordfører. Der er ikke nogen korte bemærknin‐
ger til ordføreren.
Da der ikke er flere, der har bedt om ordet, er forhandlingen
sluttet.
Jeg foreslår, at lovforslaget henvises til Erhvervsudvalget. Hvis in‐
gen gør indsigelse, betragter jeg det som vedtaget.
Det er vedtaget.

Det næste punkt på dagsordenen er:
5) 1. behandling af lovforslag nr. L 207:
Forslag til lov om fondsmæglerselskaber og investeringsservice
og -aktiviteter.
Af erhvervsministeren (Simon Kollerup).
(Fremsættelse 07.04.2021).
Kl. 14:39

Forhandling
Første næstformand (Karen Ellemann):
Forhandlingen er åbnet. Den første, der får ordet, er Socialdemokra‐
tiets ordfører hr. Orla Hav.
Kl. 14:39

(Ordfører)
Orla Hav (S):
Tak for det, formand. Danmark har tradition for at bruge lovgiv‐
ningen til at afbalancere hensyn over for hinanden. Virksomheders
risikoprofil og forretningsmodel over for beskyttelse af investorer og
tillid til den finansielle stabilitet er helt afgørende for et samfund, der
vil være med fremme, når det gælder det nye og det smarte. Så skal
vi også sikre de dyder, som sektoren er vokset ud af.
I Danmark er der tradition for, at vi som borgere trygt kan have
tillid til vore myndigheder og andre samfundsaktører. Den tryghed
er en væsentlig faktor for udviklingen og innovationen. Tænk blot
på et af de første teknologisk administrative værktøjer, der blev
taget i anvendelse, nemlig CPR-registreringen. Vi accepterede det,
fordi vi havde tillid til myndighederne, der på den deres side kunne
bruge cpr-numre til at smidiggøre den offentlige forvaltning uden at
krænke borgerne, men til gavn for dem. Oven på dette administrative
værktøj er vokset adskillige teknologispring og stadig med bevarel‐
sen af borgernes tillid.
En lignende historie kan fortælle os om den finansielle sektor,
hvor tillid mellem institut og borger er afgørende. Vi har som borge‐
re grundlæggende tillid til, at den finansielle sektor beskytter os i
dens dispositioner. Vi har ligeledes en forventning om, at myndighe‐
derne medvirker til, at borgerne ikke påføres overdrevne og ikkeac‐
cepterede risici.
Dagens lovforslag, L 207, skal medvirke til, at vi fortsat kan
have tillid til den finansielle sektor og dens produkter. Lovforslaget
sikrer et fornuftigt tilsyn med investeringsselskaber, en fornuftig og
målrettet regulering af kapital og solvens, likviditet samt ledelse
og styring i relation til risici, hvilket jo netop er redskaber for den
finansielle virksomhed.
Men der er også punkter, hvor man kan forsynde sig, så tilliden
sættes under pres eller endog over styr, og det er hensigten med
lovforslaget at hindre dette. Genstanden for L 207 er fondsmægler‐
selskaber, deres ydelser og deres udførelse af investeringsservice og
-aktiviteter. Heldigvis er det sådan, at Danmark ikke går enegang på
dette felt, da lovforslaget er en opfølgning på Europa-Parlamentets
og Rådets direktiv om tilsyn med investeringsselskaber, der skal
ses i sammenhæng med den nye forordning, Europa-Parlamentets
og Rådets forordning nr. 2019/2033 af 27. november 2019, om
tilsynsmæssige krav til investeringsselskaber. Den danske tradition
er at være nøjeregnende med sikringen af balancer, således at vi
medvirker til at skabe den tillid, der giver mulighed for fornuftige
investeringer i erhverv og samfund.
Med de her overvejelser er Socialdemokratiet indstillet på at
støtte L 207.

Fredag den 16. april 2021 (L 207)

Kl. 14:43

Første næstformand (Karen Ellemann):
Tak til den socialdemokratiske ordfører. Jeg kan ikke notere mig, at
der er korte bemærkninger til ordføreren. Og dermed kan jeg byde
velkommen til næste ordfører, som kommer fra Venstre, og det er hr.
Torsten Schack Pedersen. Velkommen.
Kl. 14:43

(Ordfører)
Torsten Schack Pedersen (V):
Tak for ordet. Der er så igen tale om et meget omfattende lovforslag
fra erhvervsministeren. Jeg tror, vi rammer 776 sider den her gang,
men dog er det så tematisk inden for samme felt. Det bygger gans‐
ke rigtigt på to direktiver om tilsyn med investeringsselskaber og
tilsynsmæssige krav til investeringsselskaber, men det har også et
ophæng i arbejdsgruppen for eftersyn af den finansielle regulering,
der er en arbejdsgruppe, der blev nedsat under den tidligere regering
med henblik på – oven på de mange, mange opstramninger, vi har
lavet i finansiel regulering oven på finanskrisen – at lave et service‐
eftersyn for at se, om vi havde fået overreguleret og lavet unødig
bøvlede regler, og det havde vi. Det hører nok ikke til den store
overraskelse.
Derfor er det selvfølgelig også nødvendigt at prøve at rulle ting
tilbage, som bare giver for meget bøvl og bureaukrati. Men en
af arbejdsgruppens anbefalinger var, at fondsmæglerselskaber og
investeringsservice og -aktiviteter får sit eget lovforslag og dermed
udskilles fra lov om finansiel virksomhed. Ændringerne har ikke
til formål at ændre på beskyttelsesniveauet, men grundlæggende at
fastholde en høj investorbeskyttelse og sikre tillid til den finansielle
sektor og sikre finansiel stabilitet.
I Venstre er vi jo generelt tilhængere af, at EU-direktiver imple‐
menteres såkaldt direktivnært, altså så tæt på det, der er aftalt i EU,
og at vi ikke laver særlige danske tilføjelser. For generelt er det
altså en fordel for danske virksomheder, hvis ikke vi har danske
særregler, som kan påføre danske virksomheder potentielle byrder,
som konkurrerende virksomheder i andre EU-lande ikke skal bøvle
med. Så vi så sådan set gerne, at det her lovforslag lå tættere på
direktivet, end det egentlig gør. Men vi vedstår os naturligvis de
aftaler, vi har været med til at indgå i den finansielle forligskreds. Og
da udgangspunktet for den overimplementering, der hovedsagelig
finder sted her, er bundet op på tidligere aftaler i den finansielle
forligskreds, så respekterer vi naturligvis det.
Men vi har bragt op i den finansielle forligskreds, og vi har lavet
en aftale om, at der 3 år efter ikrafttrædelsestidspunktet for det her
lovforslag skal laves en evaluering af, om der er fundet den rette
balance mellem en direktivnær implementering og videreførelsen
af nationale særregler, som ikke vedrører aflønning, som vi har en
specifik aftale om. Men det tilsagn om, at der skal ske en evaluering,
fremgår desværre mig bekendt – jeg kan have overset noget på de
776 sider – ikke af lovforslaget, så jeg vil gerne bede ministeren i
dag bekræfte, at vi har aftalt at evaluere loven efter 3 års virke.
I samme forbindelse og gerne tidligere vil det være naturligt at
få lavet et nabolandetjek på nogle områder, for eksempelvis frem‐
går det konkret af et af høringssvarene, at man kan få vurderet
mulighederne for at give fondsmæglerselskaber en videre adgang til
såkaldte accessoriske tjenesteydelser, end hvad der følger af MiFID
II, under hensyntagen til såvel et højt investorbeskyttelsesniveau
som de danske fondsmæglerselskabers konkurrenceevne i forhold til
fondsmæglerselskaber i sammenlignelige lande. Det kunne vi godt
tænke os at der blev lavet et nabolandestjek på.
Jeg tror faktisk også, at jeg er faldet over en enkelt lempelse i
reglerne, nemlig i forhold til pressens adgang. Er man et mindre
fondsmæglerselskab, skal man ikke nødvendigvis åbne dørene for
en journalist, men der, hvor der er større penge på spil, fastholdes

45

reglerne. Men det er bare for at kvittere for, at det er lykkedes mig at
finde en enkelt lempelse som en del af det her lovforslag.
Jeg regner ikke med jubelscener og folkeoptog af begejstrede
danskere, når dette lovforslag bliver vedtaget, men det skal nu ikke
afholde mig fra at sige, at vi i Venstre grundlæggende ser positivt på
lovforslaget.
Kl. 14:48

Første næstformand (Karen Ellemann):
Tak til Venstres ordfører. Der er ingen korte bemærkninger til ordfø‐
reren. Og jeg spotter, at den næste ordfører allerede står klar. Det er
ordføreren fra Dansk Folkeparti, så velkommen til hr. Hans Kristian
Skibby.
Kl. 14:48

(Ordfører)
Hans Kristian Skibby (DF):
Jeg tror da egentlig, at erhvervsministeren har været heldig i dag
med, at ud af de to lovforslag på tilsammen 1.500 sider har man
valgt det mest positive at gå hjem på, havde jeg nær sagt, i hvert
fald det lovforslag, som måske giver mindst kissejav – er det ikke
det, sådan noget hedder på Fyn? Det var ikke helt godt med det
første lovforslag, L 193, men med det her har erhvervsministeren
ramt skiven, i forhold til at det indeholder noget konkret og sådan
mere kun er om et indsatsområde. Det skyldes måske, at det er et
område, der er lidt mere forlig på, og som der har været lidt flere blå
hænder inde over. Det kunne måske være en af årsagerne til det.
Men det skal ikke ændre på, at Dansk Folkeparti jo ser positivt
på det her og også vil stemme for det. Det er et lovforslag, der har
til formål at opnå en bedre regulering, og den skal være målrettet
alle de fondsmæglerselskaber og deres virke – den service, de yder;
den rådgivning, de giver til deres kunder; den måde, de sælger deres
produkter på; de forretningsmodeller, de har; og den risikoprofil, der
også er på deres produkter. Det skal være med til at højne tilliden
til branchen ud fra et investorsynspunkt. Det er god musik. Det
højner investorbeskyttelsen, og vi deler også den begrundelse, som
erhvervsministeren har brugt i sin fremsættelse.
Der gennemføres med det her lovforslag en målrettet, bedre regu‐
lering af fondsmæglerselskaber set i forhold til de krav, som vi stiller
til dem, i forhold til sådan noget som kapital- og solvenskrav og
også til den likviditet, der ligger, ledelseskompetencer, ejerkredse og
styring i forhold til alle mulige typer af risici.
Så er det rigtigt, som Socialdemokraternes ordfører sagde, at
noget af det også ligger inden for en ny EU-forordning. Den er vi
ikke så glade for, men det er ikke en EU-forordning, som gør, at vi
vil stemme nej til lovforslaget – naturligvis ikke, for når tingene går
fornuftigt hånd i hånd, så har vi ikke noget imod, at det også lugter
lidt af EU på det her område.
Så Dansk Folkeparti kan tilslutte sig lovforslaget.
Kl. 14:50

Første næstformand (Karen Ellemann):
Tak til Dansk Folkepartis ordfører. Der er ikke ønske om korte
bemærkninger til ordføreren. Den næste ordfører kommer fra Socia‐
listisk Folkeparti, og det er fru Theresa Berg Andersen. Velkommen
til.
Kl. 14:50

(Ordfører)
Theresa Berg Andersen (SF):
Tak for ordet. Skal den finansielle stabilitet og sikkerhed oprethol‐
des, mener SF, at løsningen er flere tilsyn og klare reguleringer og
ikke det modsatte. Formålet med reguleringerne på området er at
sikre finansiel stabilitet og tillid til markedet for investeringsservice

46

Fredag den 16. april 2021 (L 207)

og -aktiviteter i EU. Dette gøres ved at sikre, at fondsmæglerselska‐
berne ikke skal navigere i en direktiv- og forordningsjungle.
Den nye lov mener SF er et godt værktøj til at skabe klarhed
og overblik over reguleringerne af fondsmæglerselskaberne samt
ydelsen og udførelsen af investeringsservice og -aktiviteter. Den nye
hovedlov vil sikre større klarhed for fondsmæglerselskaberne og
vil samtidig sikre større investorbeskyttelse, da reguleringerne og
tilsynene på området vil fremgå tydeligere end hidtil.
Når det er sagt, er der ikke to fondsmæglerselskaber, der er ens.
Derfor giver det god mening, at den nye lov tilgodeser fondsmægler‐
selskabernes forskellige forretningsmodeller og risikoprofiler.
Derfor støtter SF forslaget.
Kl. 14:51

Første næstformand (Karen Ellemann):
Tak til SF's ordfører. Der er ikke ønske om korte bemærkninger til
ordføreren. Således kan jeg byde velkommen til den næste ordfører.
Det er ordføreren fra Det Radikale Venstre, og det er fru Katrine
Robsøe. Velkommen.
Kl. 14:52

(Ordfører)
Katrine Robsøe (RV):
Tak for det. Radikale støtter også lovforslaget, kan jeg lige så godt
hurtigt slå fast. Som alle andre også har været inde på, etableres der
en ny hovedlov, der jo egentlig bare er med til at sørge for, at det er
mere gennemskueligt, også med hensyn til hvilke regler der gælder
for fondsmæglerselskaberne. Det synes vi giver rigtig god mening.
Og så er der både direktivet og forordningen, som vi naturligvis
også støtter implementeringen af. Vi finder det rigtig positivt, at
der skabes en højere gennemsigtighed, og at vi får omfattet alle de
danske fondsmæglerselskaber i IFD-direktivet og IFR-forordningen,
og derfor støtter vi. Tak.
Kl. 14:52

Første næstformand (Karen Ellemann):
Tak til den radikale ordfører. Der er heller ingen korte bemærkninger
til ordføreren her. Den næste ordfører er fra Enhedslisten, og det er
fru Victoria Velasquez.
Kl. 14:53

(Ordfører)
Victoria Velasquez (EL):
Nu holdt jeg en lang tale før, og det har jeg tænkt mig at gøre igen;
nej, jeg håber, at talen før kan kompensere for denne. Enhedslisten
støtter implementeringen af det bagvedliggende direktiv, som udskil‐
ler fondsmæglerselskaber fra det regelsæt, som regulerer pengeinsti‐
tutter, medmindre der i fremtiden bliver tale om store selskaber, der
driver banklignende virksomhed. Det er vigtigt for os, at der med
den nye sektorspecifikke regulering ikke bliver tale om lempelser,
eller at vi slækker på sikkerheden, og derfor ser vi positivt på, at
regeringen agter at videreføre de nationale særregler på området,
som bidrager til, at alle har en nogenlunde fair og lige chance,
anviser regler for god skik og forbyder spekulation. De gældende
nationale særregler udgør et vigtigt samfundshensyn, bidrager til
beskyttelsen af stabiliteten og tjener tilliden i den samlede finansielle
sektor. Og hvis disse ting videreføres, kan vi i Enhedslisten bakke op
om forslaget. Tak for ordet.
Kl. 14:54

Første næstformand (Karen Ellemann):
Tak til Enhedslistens ordfører. Der er heller ingen korte bemærknin‐
ger til Enhedslistens ordfører i denne runde. Den næste ordfører
kommer fra Det Konservative Folkeparti, og det er fru Mona Juul.
Velkommen.

Kl. 14:54

(Ordfører)
Mona Juul (KF):
Tak for ordet. Så skal vi have lavet en ny hovedlov for fondsmægler‐
selskaberne, altså de her virksomheder, der køber og sælger værdipa‐
pirer for deres kunder, og nogle af dem udfører jo også en række
finansielle transaktioner, selv om de ikke er banker. Reguleringen
heraf skal selvfølgelig være tilpasset fondsmæglerselskabernes for‐
skellige forretningsmodeller og risikoprofiler, samtidig med at vi
fastholder en høj beskyttelse af investorerne og en tillid til den
finansielle sektor og dennes stabilitet.
Det handler således om en mere målrettet regulering af fonds‐
mæglerselskaberne på områderne for kapital, solvens, likviditet, le‐
delse og styring i relation til risici, som der faktisk næsten ordret står
i lovforslagets knap 800 sider. Der er tale om en implementering af
et EU-direktiv, der skal ses i sammenhæng med en ny forordning, og
begge vedrører tilsynsmæssige krav til investeringsselskaber. Men
der er også tale om en overimplementering, som dog er balanceret,
fordi det samtidig er vigtigt at fastholde visse nationale regler. Det er
i hvert fald sådan, jeg også forstår dele af branchen. Jeg tænker også,
at det her kan gå, da det samtidig vurderes, at der er tale om positive
administrative konsekvenser for erhvervslivet. Det er jo lige før, man
kan bryde ud i jubel der og sige: Juhu! Det er ikke ofte, at vi ser det.
Der har også været en arbejdsgruppe i gang, og lovforslaget følger
dennes anbefalinger.
Samtidig er høringssvarene positive over for denne lov, der gæl‐
der for fondsmæglerselskaberne. Det kan jeg godt forstå. Og det skal
vi selvfølgelig lytte til, for det gamle regelsæt har ført til unødvendig
kompleks og disproportional regulering. Nu er der tale om mere
agil og mere liberal regering og om proportionalitet uden at sætte
investorbeskyttelse og kapitalkrav over styr, og derfor stemmer Det
Konservative Folkeparti for lovforslaget.
Kl. 14:56

Første næstformand (Karen Ellemann):
Tak til den konservative ordfører. Heller ikke her er der korte be‐
mærkninger. Jeg kan se, at den næste ordfører står klar i startboksen,
og det er ordføreren for Nye Borgerlige, hr. Lars Boje Mathiesen.
Værsgo.
Kl. 14:56

(Ordfører)
Lars Boje Mathiesen (NB):
Nye Borgerlige kan støtte forslaget.
Kl. 14:56

Første næstformand (Karen Ellemann):
Det er noteret. Tak til Nye Borgerliges ordfører, som ikke engang
rørte talerpulten, og dermed er der sparet en vådserviet. Jeg ser ikke
nogen ordfører fra Liberal Alliance til stede i salen, og derfor kan jeg
nu give ordet til erhvervsministeren.
Kl. 14:56

Erhvervsministeren (Simon Kollerup):
Tak for det. Og tak for de meget positive bemærkninger til det her
lovforslag, om end det er til den lange side, men sådan er det nok,
når man etablerer en helt ny og særskilt lov for et område som
fondsmæglerselskaber og for ydelsen og udførelsen af investerings‐
service og -aktiviteter, som vi jo her har på spil.
Sigtet med den her nye lov er at skabe større klarhed og over‐
blik i reguleringen, uden at der vel og mærke ændres på det be‐
skyttelsesniveau, reglerne i dag sikrer for kunder, der efterspørger
investeringsservice m.v. Kunder og virksomheder skal således frem‐
over lettere kunne få overblik over den regulering, der er specifik

Fredag den 16. april 2021 (L 204)

for fondsmæglerselskaber og ydelsen af investeringsservice. Med
lovforslaget sikrer vi endvidere, at reguleringen i højere grad end
i dag tager højde for de særlige karakteristika, der kendetegner
fondsmæglerområdet, herunder at fondsmæglerselskaber ikke som
pengeinstitutter modtager indskud eller tilbyder långivning.
Lovforslaget fastsætter en række tilsynsmæssige krav og rammer
for fondsmæglerselskaber, der er målrettet og afstemt med fonds‐
mæglerselskabernes forskellige forretningsmodeller og risikoprofiler
samt størrelse. Derudover indebærer lovforslaget, som det også er
blevet sagt, en videreførelse af en række eksisterende nationale
regler for fondsmæglerselskaberne, og det drejer sig bl.a. om afløn‐
ningsreglerne for den finansielle sektor og regler, der skal understøt‐
te en forsvarlig ledelse af den finansielle virksomhed og adressere
interessekonflikter. De eksisterende nationale regler har generelt det
sigte at understøtte en høj investorbeskyttelse og tilliden til fonds‐
mæglerselskaber. Det sigte medvirker til opretholdelsen af tilliden til
den samlede finansielle sektor og dermed den finansielle stabilitet i
vores dejlige land.
Så skal jeg på opfordring af Venstres ordfører bare bekræfte, at vi
i den finansielle forligskreds har aftalt, at der 3 år efter ikrafttrædel‐
sestidspunktet bliver lavet en evaluering, med hensyn til om der er
blevet fundet den rette balance mellem den direktivnære implemen‐
tering og videreførelsen af de her nationale regler, der ikke vedrører
aflønning. Det er bare en bekræftelse af, at vi som aftalt vil få den
her evaluering efter 3 år, og nu er det også sagt her fra talerstolen.
Om det så i sig selv udløser de jubelscener og optog som fru Mona
Juul enten forudså ville komme eller ikke ville komme, det ved jeg
ikke, men fru Mona Juul lod til nærmest at kunne gå i spidsen for
det, hvis vi måtte komme dertil.
Tak for de positive bemærkninger. Jeg ser selvfølgelig frem til
den videre lovbehandling.
Kl. 14:59

Første næstformand (Karen Ellemann):
Tak til ministeren. Der er ingen korte bemærkninger til ministeren.
Da der ikke er flere, der har bedt om ordet, er forhandlingen
sluttet.
Jeg foreslår, at lovforslaget henvises til Erhvervsudvalget. Hvis in‐
gen gør indsigelse, betragter jeg dette som vedtaget.
Det er vedtaget.
Det kunne ellers have været rart med en lang gennemgang, for nu
står jeg nemlig og trækker tiden ud – er der nogen, der ønsker
en anden runde til det her lovforslag? Det er ikke tilfældet. Men
jeg har fået vide, at der er en minister på vej, og det betyder, at
vedkommende befinder sig på Slotspladsen – det er lidt langt væk.
Men jeg underholder gerne, for jeg synes måske, det virker lidt
voldsomt at begynde og ringe af, når vi nu ved, at ministeren rent
faktisk findes i bygningen. Nu går jeg så vidt som til at sige, at
ministeren er i bygningen. Jeg kender ikke til hans fysiske form,
altså hvordan hans kondital osv. er, men jeg har en forventning om,
at han med de lange ben kan springe op ad trapperne. Det har han
gjort – jeg ser ham i salen nu, og således kan vi med glæde gå i gang
med det næste punkt på dagsordenen.

Det næste punkt på dagsordenen er:
6) 1. behandling af lovforslag nr. L 204:
Forslag til lov om ændring af lov om autorisation af sundheds‐
personer og om sundhedsfaglig virksomhed, lov om tobaksvarer
m.v., lov om elektroniske cigaretter m.v. og forskellige andre lo‐
ve. (Ændring af journalføringsreglerne, reaktionsmulighed ved

47

manglende betaling af registreringsgebyr på tatoveringsområ‐
det, supplerende bestemmelser i tilknytning til markedsovervåg‐
ningsforordningen samt lovtekniske ændringer i psykiatriloven
og strålebeskyttelsesloven).
Af sundhedsministeren (Magnus Heunicke).
(Fremsættelse 26.03.2021).
Kl. 15:01

Forhandling
Første næstformand (Karen Ellemann):
Forhandlingen er åbnet, og den første ordfører, der får ordet, er
ordføreren for Socialdemokratiet, fru Camilla Fabricius.
Kl. 15:01

(Ordfører)
Camilla Fabricius (S):
Tak for ordet. Med L 204 har vi her en god samling af forskellige
ændringer, som skal gøre det nemmere, bl.a. i forhold til autorisati‐
onsloven, i forhold til loven om tatovering og loven om tobak. Noget
af det, jeg gerne vil fremhæve, er bl.a. det omkring tatoveringsloven,
hvor noget af det, man gør opmærksom på, f.eks. er, at hvis man
ikke betaler sit gebyr, eller hvis man ikke har justeret sin registre‐
ring, så giver man her muligheden for, at man med den ordning,
der administreres af Sikkerhedsstyrelsen, så kan ophæve retten til
at foretage tatoveringer. Det er noget, som får direkte betydning
for borgerne derude, at det foretages ordentligt og i respekt for den
sundhed, der er.
Så i det hele taget er det her en god lov, som giver lov til at ændre
helt basale ting.
Kl. 15:02

Første næstformand (Karen Ellemann):
Tak til den socialdemokratiske ordfører. Der er ikke ønsker om korte
bemærkninger til ordføreren. Den næste ordfører, der får ordet, er
Venstres ordfører, hr. Martin Geertsen. Velkommen.
Kl. 15:03

(Ordfører)
Martin Geertsen (V):
Tak for ordet. Med det her lovforslag behandler vi jo en række
lovændringer, som man vel sådan set rolig kan sige der ikke rigtig
er den store sammenhæng mellem, faktisk tværtimod. De mange
lovændringer, der bare tilfældigt er samlet, kan jo gøre debatten en
lille smule svær, fordi den kan komme til at stritte i lidt forskellige
retninger, og det er sådan set ikke mit ønske, fordi der i det store
og hele er tale om ret fornuftige og i virkeligheden også logiske
lovændringer, som heller ikke i forhold til høringsmaterialet sådan i
sin helhed har givet anledning til de helt store protester.
Jeg vil bare lige ultrakort koncentrere mig om to nedslagspunkter.
Præcisering af driftsherrebegrebet, altså regionernes, kommunernes
eller private virksomheders ansvar, er ultrafornuftigt, da det er en
præcisering af, hvem det er, der har ansvaret for, at sundhedsperso‐
nalet også har det tekniske udstyr, den korrekte uddannelse osv. i
forhold til at kunne journalføre korrekt. Det tror jeg er en meget,
meget væsentlig præcisering af lovgivningen, som jeg også er ret
overbevist om at store dele af sundhedspersonalet finder meget væ‐
sentlig.
Vi er også grundlæggende på linje i forhold til de beskrevne
intentioner om, at journaler både er et fagligt redskab og patientens
mulighed for at få indsigt i sin behandling. Og når jeg nu kommer til
det med sundhedsjournaler, vil jeg sige, at vi i hvert fald under ud‐
valgsbehandlingen vil spørge ind til udveksling af sundhedsjournaler
mellem sundhedsprofessionelle, fordi sundhedsjournaler jo ikke er

48

Fredag den 16. april 2021 (L 204)

og ikke må blive en eller anden form for handelsvare, om man vil.
Derfor skal udveksling også kunne ske på betryggende vis, og derfor
er vi også opmærksomme på den rolle, som Styrelsen for Patientsik‐
kerhed har, og som vi finder helt fornuftig i den her sammenhæng.
Også Sikkerhedsstyrelsens øgede muligheder for ved brug af
skjult identitet at overvåge, at bl.a. detailhandelen ikke sælger ulovli‐
ge eller i lovgivningsmæssig forstand særlig risikofyldte tobaks- og
tobakslignende produkter, har vores opmærksomhed. Jeg er sådan
set helt på det rene med, at brugen af kontrol under skjult identitet
kan være nødvendigt, og at det i den her sammenhæng ikke må
forveksles med de unge mystery shoppers, som var på tale, da vi
skulle implementere tobakshandlingsplanen. Der endte vi jo med
et meget fornuftigt resultat, men vi vil under alle omstændigheder
under udvalgsarbejdet stille en række spørgsmål, som kan give os
fuldstændig klarhed om brugen af skjult identitet og finansieringen
af samme.
Jeg synes ikke, der er nogen grund til at forlænge spændingen.
Jeg vil bare sige, at Venstre støtter lovforslagets intentioner og selv‐
følgelig også giver en støtte til loven som helhed her ved førstebe‐
handlingen, og jeg ser frem til udvalgsarbejdet. Og så skulle jeg helt
usædvanligt hilse fra De Radikale – det tror jeg faktisk ikke jeg har
prøvet før – og sige, at de også støtter lovforslaget.
Kl. 15:06

Første næstformand (Karen Ellemann):
Tak til Venstres ordfører, og det er noteret, at der er en hilsen fra
Radikale Venstre. Således kan jeg give ordet til den næste ordfører,
som er til stede i salen, og det er Dansk Folkepartis ordfører, fru
Liselott Blixt. Velkommen.
Kl. 15:06

(Ordfører)
Liselott Blixt (DF):
Mange tak. Jamen så er det godt, at jeg har rigtig meget til det her
lovforslag, som ellers, når man lige kigger ned i det, virker sådan
som et sammensurium af rigtig mange lovforslag, men sådan er det:
Når man åbner et lovforslag, står der jo meget i det. Det her er jo
forslag til lov om ændring af lov om autorisation af sundhedsperso‐
ner, og så er der også lige tobaksvarer og sådan lidt forskelligt i. Så
der er syv forskellige ændringer, og de forrige ordførere har været
inde på nogle af dem, så jeg vil fremhæve dem, som jeg synes er
vigtige for Dansk Folkeparti.
Punkt 4 om overdragelse af tandlægejournaler: Der mener jeg
altså, at det skal ske med patientens accept. Der kan stå rigtig mange
personlige ting, som man ikke ønsker skal videregives. Der er rigtig
mange, der tror, at i en tandlægejournal står der bare, at man har
hevet en tand ud og lavet en plombe, men der kan være rigtig mange
personlige oplysninger. Tandlæger kan se, om der er nogen, der har
været udsat for incest; de kan se, om man lider af anoreksi; de kan
faktisk se rigtig mange sygdomme i munden på en. Derfor mener
jeg, at en tandlægejournal må være ligeså sikker som en almindelig
patientjournal, og vi bliver nødt til at tale om, at det her altså er
patientens journal og ikke systemets journal.
Ministeren svarer i høringsnotatet, at ved praksisophør, altså når
ens tandlæge stopper, lukker eller overdrager praksis til et andet
behandlingssted, så behøver man faktisk ikke patientens samtykke
til journalen. Og det er altså private tandlæger, det er private menne‐
sker. Det var noget andet, hvis det var i det offentlige system, hvor vi
har et sundhedsvæsenssystem. Det vil jeg gerne have ændret.
De seneste par år har vi set opkøb af klinikker, hvor det er
erhvervsfolk, udenlandske investorer, som investerer, det er kapital‐
fonde, som laver store klinikker, hvor de ansætter tandlæger. Og
det er altså dem, dine journaler kan ligge hos. Og det sker på en
måde, som jeg ikke bryder mig om. Man kan have en aldrende
tandlæge, der har en singlepraksis, og som, når vedkommende bliver

pensionist, ikke kan føre klinikken videre, fordi der skal være en,
der er over 70 år – og det er også noget fjollet noget. Men så går
de i kompagniskab, bliver der et par måneder, fordi de åbenbart har
solgt deres kartotek, og så går de på pension, og så ligger din journal
i et stort tandlægehus med rigtig mange tandlæger. Og jeg kan sige
det med sikkerhed, for jeg har prøvet det selv, og det bryder jeg
mig bestemt ikke om, altså at det pludselig er en kapitalfond, der re
ejer af stedet med mange forskellige tandlæger, hvor min journal så
ligger til skue for alle andre. Så det mener jeg vi skal gøre noget
ved, og det vil jeg selvfølgelig stille spørgsmål om, og eventuelt et
ændringsforslag.
Angående punkt 5 var der en ordfører, der lige berørte tatovører‐
ne. I Dansk Folkeparti har vi jo været foregangsmænd for, at der
skulle være en autorisation for tatovører, netop for at vi kan sikre, at
når borgerne går ind til en tatovør, ved de, at der er en uddannelse,
at der er hygiejnekrav osv. Det endte efter 10 år, tror jeg, hvor vi
arbejdede med det, til det blev en registrering. Det betød, at de kom
under tilsyn. Så hvorfor har de skullet holde lukket under coronaen,
når der faktisk var tilsyn? Samtidig har man, mens man har holdt
dem lukket, ladet registreringsbeløbet stige, sådan at de har haft
det svært. De kunne ikke tjene nogen penge, men de skulle lige
pludselig betale et større beløb, som de aldrig har været vidende om,
fordi det var en ny lov, der gjaldt for tatovørerne. Der synes jeg altså
godt man kunne have vist noget konduite og sagt, at det her er noget
nyt, og så strækker vi den, til de begynder at tjene penge igen, eller i
det mindste lader vi dem holde åbent, fordi de nu er under tilsyn.
For når jeg har spurgt ministeren om, hvorfor der er nogle, som
ikke har kunnet holde åbent under coronaen – det være sig massører,
fodplejere, psykomotoriske terapeuter, eller hvad det nu kan være
– så er det, på grund af at de ikke er autoriserede. Og så kommer
vi ind på et emne, som Dansk Folkeparti lægger meget vægt på,
og det er, at alt vores sundhedspersonale bør have en autorisation,
så vi sikrer, at de har en uddannelse, og at de får tilsynsbesøg fra
Styrelsen for Patientsikkerhed. Derfor vil Dansk Folkeparti stille
nogle ændringsforslag, når vi har loven åben, og det vil sige, at
vi vil lave ændringsforslag om, at vi får en række autorisationer
for akupunktører, massører, psykomotoriske terapeuter, fodplejere,
psykoterapeuter og social- og sundhedshjælpere, nu vi er i gang.
Så jeg vil selvfølgelig spørge ministeren, om ikke vi skulle lave
nogle gode ændringsforslag om det, så vi sikrer, at der bliver igang‐
sat et arbejde med at autorisere hele den her række af fagpersoner,
der faktisk har en uddannelse bag sig. De yder noget for menne‐
sker, der har smerter. De har ikke kunnet gøre det under coronaen.
Samtidig kan vi sikre, at det kommer under tilsyn. Så jeg håber
selvfølgelig, at flere af Folketingets partier kan bakke op om, at vi
gør det tryggere og mere sikkert at være borger i Danmark. Men
ellers støtter vi forslaget. Tak.
Kl. 15:11

Første næstformand (Karen Ellemann):
Tak til Dansk Folkepartis ordfører. Der er ingen korte bemærkninger
til ordføreren. Næste ordfører står klar. Det er Socialistisk Folkepar‐
tis ordfører. Velkommen til fru Kirsten Normann Andersen.
Kl. 15:12

(Ordfører)
Kirsten Normann Andersen (SF):
Tak for det, og tak for ordet. Jeg tror også, jeg vil starte med at
sige, at det der med at have rigtig mange lovforslag i det samme
lovforslag altså er en uskik, og det gør det en lille smule besværligt.
Nu er det så heldigt den her gang, at det er en samling af tekniske
ændringer, som vi kommer til at støtte op om – f.eks. netop forslaget
om, at det skal være driftsherrens ansvar, at det bliver præciseret
med henblik på at sikre ordentlig og fleksibel journalføring i sund‐
hedsvæsenet. Men jeg vil også gerne understrege, at jeg er enig med

Fredag den 16. april 2021 (L 204)

Dansk Folkeparti, som netop lægger vægt på, at det er patientens
journal. Det er ikke systemets journal. Så derfor er det også ret
vigtigt for SF, at vi sikrer, at det er på patientens præmisser, at man
får adgang til journalerne.
Det er også positivt, at Sikkerhedsstyrelsen får øgede reaktions‐
muligheder, når tatovører ikke betaler deres gebyr for opretholdelsen
af registreringen, og det er positivt, at Sikkerhedsstyrelsens beføjel‐
ser bliver præciseret på tobaksområdet.
Så samlet set skal jeg blot hermed at sige, at SF stemmer for
forslaget.
Kl. 15:13

Første næstformand (Karen Ellemann):
Tak til SF's ordfører. Der er heller ikke korte bemærkninger til ord‐
føreren der. Jeg spejder efter en ordfører fra Enhedslisten. (Kirsten
Normann Andersen (SF): Jeg glemte at sige ...) SF's ordfører er
velkommen til lige at komme med en hilsen.
Kl. 15:13

(Ordfører)
Kirsten Normann Andersen (SF):
Måske skulle jeg lige skynde mig at holde et løfte om at hilse
fra Enhedslisten, som desværre ikke kan være her, fordi ordføreren
forhandler lige nu. Enhedslisten støtter også forslaget.
Kl. 15:13

Første næstformand (Karen Ellemann):
Mange tak for den oplysning. Det er noteret. Således kan jeg give
ordet til Konservative Folkeparti og til ordfører hr. Per Larsen.
Kl. 15:13

(Ordfører)
Per Larsen (KF):
Tak for det. Der er jo, som nogle også har været inde på, tale om en
lidt blandet buket her. Det er der et vist rationale i, må man sige, og
det passer mig sådan set udmærket, fordi jeg skal nå et fly.
Men bortset fra det vil jeg sige, at journalføring selvfølgelig
skal være korrekt, og den skal også foregå rettidigt. Journalerne på
tandbehandlingsområdet skal selvfølgelig også kunne overleveres,
og der kan godt være behov for noget fleksibilitet, men med de
oplysninger, jeg nu er blevet bibragt af fru Liselott Blixt, må jeg
sige, at der måske er noget, vi skal have kigget på der. For jeg troede
rent faktisk, at en tandlægejournal mest handlede om plomber og
caries og andre forskellige ting, som ligesom alene vedrørte munden.
Men hvis der er noget der, så lad os få kigget på det.
Så er det selvfølgelig også sådan, at når nogle klinikker lukker,
skal journalerne selvfølgelig overbringes på rette vis, og det skal
ikke nødvendigvis overdrages til Styrelsen for Patientsikkerhed.
I forhold til tatovørerne er det klart, at de selvfølgelig skal sørge
for at betale de gebyrer, som Sikkerhedsstyrelsen skal bruge til at
finansiere deres virksomhed. Ellers skal de selvfølgelig ikke have
mulighed for at tatovere og tage penge for det. EU's markedsover‐
vågningsforordning skal jo selvfølgelig også implementeres, og vi
skal i Danmark også leve op til de krav i forhold til handel med
tobaksvarer ved onlinehandel. De lovtekniske ændringer, der er lagt
op til, skal vi selvfølgelig også have rettet til.
Så samlet set støtter vi i Det Konservative Folkeparti elementer‐
ne, men vi ser selvfølgelig frem til udvalgsbehandlingen, hvor der jo
kan komme nogle bemærkninger med også. Tak for det.
Kl. 15:15

Første næstformand (Karen Ellemann):
Tak til den konservative ordfører. Der er ikke ønske om korte be‐
mærkninger til ordføreren. Næste ordfører kommer fra Nye Borgerli‐
ge. Velkommen til hr. Lars Boje Mathiesen.

49

Kl. 15:16

(Ordfører)
Lars Boje Mathiesen (NB):
Vi er grundlæggende positive. Vi har et par spørgsmål. Nu er det
jo sådan et samlelovforslag. Før behandlede vi lige to forslag fra
erhvervsministeren. De var så på 715 og 780 sider. Det her er lidt
kortere, selv om det dog også er langt.
Jeg syntes, jeg kiggede efter nogle tal på de her registreringsge‐
byrer, som tatovørerne betaler. For dem kunne jeg godt tænke mig
at kigge lidt på størrelsen af, og hvordan de betaler dem. Jeg syntes
ikke lige, jeg kunne finde det i bilagene. Så hvis det ikke er der,
kunne jeg godt tænke mig at få det tilsendt, når vi udvalgsbehandler
det.
Så er jeg meget, meget enig med Dansk Folkeparti i, at coronaen
her har vist, at der har været nogle faggrupper, som er faldet igen‐
nem, og som ikke har kunnet få lov til at holde åbent, og som jeg
mener burde have haft lov til at åbne og måske kunne have bibragt
noget livskvalitet til nogle mennesker i den her periode, som de så
ikke har fået. Hvis vi kan få det flettet ind her, er det absolut også
noget, vi ser positivt på i Nye Borgerlige.
Kl. 15:16

Første næstformand (Karen Ellemann):
Tak til Nye Borgerliges ordfører. Jeg ser ikke Liberal Alliances
ordfører til stede i salen, og dermed kan jeg så give ordet til sund‐
hedsministeren. Velkommen.
Kl. 15:17

Sundhedsministeren (Magnus Heunicke):
Tak for det, formand. Jeg tror nu næsten, der er ny rekord for så
mange forskellige ændringer på så kort tid. Men man skal ikke tage
fejl: Det er slet ikke, fordi ordførerne ikke er grundige, for der er
rejst nogle flag forskellige steder, og man har sådan set zoomet ind
på det væsentlige.
Grunden til, at det er en buket – jeg har hørt flere også nævne
det her, og det forstår jeg godt – er, at det er praksis, når store
dele af det er noget, der minder om teknik, at bunke det sammen,
selvom teknik selvfølgelig også er en normativ betragtning og man
kan spørge, om det er teknik eller politik. Men det ændrer jo ikke
på, at partierne selvfølgelig er velkomne til at stille spørgsmål om
et enkelt element, og hvis man har brug for ændringsforslag eller
andet, kigger vi selvfølgelig på det. Men fra ministeriets side var det
tænkt, at fordi der er så meget teknik i det, giver det mening at få
det puljet sammen her. Men det er fuldstændig korrekt, at det er flere
ændringer i sundhedsloven, vi taler om her.
Jeg vil lige for en god ordens skyld gennemgå det her. Der er
altså for det første en ændring af autorisationsloven for at forbed‐
re og opdatere den lovgivningsmæssige ramme for journalføring i
sundhedsvæsenet. Det foreslås først og fremmest at forbedre patie‐
ntsikkerheden, styrke sundhedspersonalets retsstilling og fastsætte
en klar lovmæssig ramme, så driftsherrens organisatoriske forhold
tydeligt understøtter, at der kan ske korrekt og rettidig journalføring,
der samtidig er overskuelig og ikke sker i videre omfang end det,
der er nødvendigt. Det foreslås derudover at skabe mere fleksible
rammer for overtagelse af patientjournaler på tværs af faggrupperne
på tandbehandlingsområdet, således at behandlingen af patienterne
ikke besværliggøres eller forsinkes unødigt.
Det foreslås også at styrke mulighederne for at få adgang til pa‐
tientjournaler, når klinikker m.v. lukker og journalerne af forskellige
årsager ikke efter reglerne overdrages til Styrelsen for Patientsikker‐
hed. Jeg har godt hørt de par partier, som har rejst nogle spørgsmål
her. Som jeg hørte dem, vurderer jeg, at den skepsis eller bekymring,
der har været, godt kan rummes, og at vi sådan set har gode svar
på det. Men jeg foreslår, at vi tager det i udvalgsbehandlingen,

50

Fredag den 16. april 2021 (B 159)

fordi vi er inde i et rimelig teknisk område her. Men som jeg lige
umiddelbart hørte det, tror jeg faktisk godt, det kan lade sig gøre at
få manet skepsissen i jorden. Men lad os se på det.
Så har vi for det andet tatoveringsområdet, og det er jo korrekt,
som det også blev nævnt, at der i 2018 blev indført en tilsyns- og re‐
gistreringsordning på tatovørområdet. Hensigten var jo bl.a. at sikre,
at tatoveringssteder i Danmark skulle overholde nærmere fastsatte
krav for at kunne udføre tatovering i erhvervsmæssigt øjemed. Der
er en finansiering til ordningen, og det er gennem et gebyr, som
opkræves hos ejeren af tatoveringsstedet. Gebyret skal betales ved
registrering af tatoveringsstedet hos Sikkerhedsstyrelsen og derefter
hvert år på datoen for registreringen. Og det har altså vist sig, at
der har været eksempler på tatoveringssteder, som ikke har betalt det
årlige gebyr, men som alligevel udfører tatovering i erhvervsmæssigt
øjemed. Sikkerhedsstyrelsen – det er dem, der administrerer tilsynsog registreringsordningen – har, som reglerne er i dag, ikke nogen
reaktionsmuligheder over for ejerne, hvis de ikke betaler det årlige
gebyr, og så er det nok lidt svært at få overbevist folk om, at det er
en god idé at gøre det. Så formålet med den her del af lovforslaget er
altså at give Sikkerhedsstyrelsen en reaktionsmulighed ved manglen‐
de betaling og samtidig give ejeren af tatoveringsstedet et incitament
til at betale det årlige gebyr. Jeg kan ikke sige, hvorfor det ikke var
med i den oprindelige indførelse tilbage i 2018, men det er i hvert
fald nok meget klogt altid, når man indfører sådan noget her, at der
også er et incitament til, at man skal betale det gebyr, og at det kan
blive efterprøvet.
Forslaget etablerer så en ordning, så tatoveringsstedets registre‐
ring bortfalder, hvis det årlige gebyr ikke bliver betalt. Det er vel
en ret simpel måde at gøre det på. Det medfører jo så, at hvis man
ikke betaler, vil det ikke længere være lovligt for tatoveringsstedet at
udføre tatovering. Hvis man så fortsætter med at tatovere, på trods
af at man ikke har betalt det her gebyr, vil man i sidste ende kunne
politianmeldes, så man altså også har et incitament til at overholde
de regler her.
Så har vi for det tredje markedsovervågning vedrørende tobak og
relaterede produkter, og det var der også nogle der nævnte her fra
talerstolen. Et par ord om det: EU's markedsovervågningsforordning
stiller krav om implementering af visse minimumsbeføjelser i natio‐
nal lovgivning i forhold til kontrol på en række produktområder, og
det gælder altså også produkter omfattet af tobaksvaredirektivet. På
den baggrund foreslås en række hjemler til Sikkerhedsstyrelsen, bl.a.
at styrelsen får hjemmel til kontrol under skjult identitet og til at
kunne påbyde fjernelse af indhold fra en onlinegrænseflade eller i
sidste ende at kunne få blokeret adgangen til onlinegrænseflader, der
sælger farlige eller ulovlige produkter. Bestemmelserne i forslaget
skal gælde for alle produkter omfattet af lov om tobaksvarer m.v. og
lov om elektroniske cigaretter m.v. med henblik på at beskytte for‐
brugerne, uanset om tobaks- eller de relaterede produkter, de køber,
er EU-harmoniserede. Der foreslås desuden hjemler, som konsolide‐
rer Sikkerhedsstyrelsens kontrol med de produkter, som blev en del
af lovgivningen, for så vidt angår tobak og relaterede produkter, med
vedtagelsen af lovforslaget den 21. december 2020 – det er det, der
udmønter national handleplan mod børn og unges rygning.
Kl. 15:23

Den bekymring, der blev udtrykt, mener jeg faktisk også vi kan
håndtere og indhegne og mane i jorden i forhold til det, der bliver
virkelighed. Det her er ikke en indførelse af den fysiske mystery
shopping, som der blev diskuteret. Det er fuldstændig rigtigt, det var
en debat, men det er altså ikke den indførelse, som foreslås her. Men
lad os levere nogle svar, så vi får det sort på hvidt og eventuelt som
en del af materialet i loven, så man helt klart kan få på skrift, hvad
det er, jeg mener, når jeg siger de ting her, for man kan jo definere
det på mange forskellige måder. Godt.

Endelig får vi foretaget en række lovtekniske ændringer i hen‐
holdsvis psykiatriloven og strålebeskyttelsesloven, og det handler
også om at leve op til EU-Kommissionens implementeringspraksis,
men også om at få berigtiget en række fejl i psykiatriloven, og den
sidste del af det er primært for mig at se teknik, men det er jo altid
godt at få berigtiget nogle fejl.
Så med de ord siger jeg tak for Folketingets opmærksomhed, og
jeg ser frem til udvalgsbehandlingen, og som sagt stiller jeg mig
selvfølgelig til rådighed for at besvare spørgsmålene. Der har været
rejst nogle spørgsmål og udtrykt nogle bekymringer, og jeg håber, vi
kan mane bekymringerne i jorden og få en god forklaring på dem,
for det er gode spørgsmål, der er rejst, og som jeg kan forstå teknik‐
ken i det her, vil der også være nogle gode svar på de bekymringer.
Tak.
Kl. 15:24

Første næstformand (Karen Ellemann):
Tak til ministeren. Der er ikke nogen korte bemærkninger til ministe‐
ren.
Da der ikke er flere, der har bedt om ordet, er forhandlingen
sluttet.
Jeg foreslår, at lovforslaget henvises til Sundhedsudvalget. Hvis in‐
gen gør indsigelse, betragter jeg dette som vedtaget.
Det er vedtaget.

Det næste punkt på dagsordenen er:
7) 1. behandling af beslutningsforslag nr. B 159:
Forslag til folketingsbeslutning om garanti for 2 dages ophold
på fødeafdeling eller eventuelt patienthotel for alle fødende efter
overstået fødsel.
Af Kirsten Normann Andersen (SF) m.fl.
(Fremsættelse 23.02.2021).
Sammen med dette punkt foretages:
8) 1. behandling af beslutningsforslag nr. B 242:
Forslag til folketingsbeslutning om indkaldelse til forhandlinger
om rettigheder til fødende.
Af Pernille Skipper (EL) m.fl.
(Fremsættelse 09.03.2021).
Kl. 15:25

Forhandling
Første næstformand (Karen Ellemann):
Forhandlingen er åbnet, og den første, der får ordet, er sundhedsmi‐
nisteren. Velkommen.
Kl. 15:25

Sundhedsministeren (Magnus Heunicke):
Tak for det. Vi tager altså to beslutningsforslag og behandler dem
sammen her til eftermiddag, og de handler nemlig begge to om
fødendes rettigheder. Det er to forslag, hvor det ene pålægger rege‐
ringen at fremsætte et lovforslag, der indeholder krav til alle landets
fødeafdelinger om fra 2022 og frem at tilbyde mindst to dages op‐
hold efter fødsel for fødende og partner, og det andet pålægger rege‐
ringen at indkalde Folketingets partier til forhandling inden sommer‐
ferien 2021 med henblik på at sikre en række minimumsrettigheder
til fødende og deres partnere og derigennem også sikre forbedrede
arbejdsforhold for de ansatte i svangreomsorgen. Det er forslagene,
og jeg må sige, at jeg hilser dem meget, meget velkommen, fordi

Fredag den 16. april 2021 (B 159)

der generelt er behov for at sikre vores sundhedsvæsen et solidt
fundament og ressourcer til mere personale.
Det er ikke generelt i vores sundhedsvæsen, for det er noget, vi
har prioriteret med økonomiske løft i økonomiaftaler og i finanslo‐
ven, men fødselsområdet, og det er det, vi taler om nu, er et område,
hvor der ud over det generelle løft er behov for konkrete tiltag til at
forbedre forholdene for medarbejderne, for de fødende og for fami‐
lierne. Jeg har registreret, at der er bred enighed blandt partierne i
Folketinget om, at der skal ske noget, og at der skal ske forbedringer,
for der har været for mange år, hvor man ikke har prioriteret det her
område tilstrækkeligt.
Jeg vil også meddele, at i det forståelsespapir, der blev lavet efter
folketingsvalget, mellem regeringen, Det Radikale Venstre, SF og
Enhedslisten, fremgår det meget klart, at forbedringer af vilkårene
for fødende vil være en prioritet i den sundhedsaftale, og den skal
vi jo forhandle om i år. Vi har meldt ud, at vi vil skulle forhandle
og komme med udspil til sundhedsaftale i det her kalenderår. For at
være forberedt har vi igangsat en inddragende proces om forbedring
af fødendes vilkår, og som led i forberedelsen af en sundhedsaftale
generelt har vi specifikt sat forskellige fokuserede tiltag i gang, og
et af dem er altså en inddragende proces om de fødendes vilkår.
Det arbejde skal jo gøre os klogere på, hvilke løsninger der skal til,
for det er, og det er typisk på sundhedsområdet, ikke én løsning,
der skal til alle steder, men mange forskellige løsninger. Og nogle
ting, der bliver kæmpe fremskridt i nogle dele af landet, er hverdag
i andre dele af landet, mens der er andre ting, hvortil man siger, at
det næsten føles som noget, vi savner, mens de andre steder bare har
det. Så det er ikke sådan, at der alle steder er kæmpe problemer, men
nogle steder er der alt for store problemer, og generelt skal der et løft
til.
Det er for at sige, at fødselsområdet er komplekst. Noget handler
om prioritering af økonomi til ansættelse af personale, og noget
handler om organisering, ledelse, fastholdelse af medarbejdere, fore‐
byggelse og tryghed for de fødende. Derfor er der ikke noget enkelt
håndtag, hvor man kan sige, at så er det det, der skal til, og så vil
forholdene være forbedret efter så mange år her. Der skal flere ting
til, og det handler om fødselsforberedelsen, det handler om selve
fødslen, og det handler om tiden efter fødslen, og ved hver af de
faser er der en lang række tiltag.
Vi ved, lad os tage den fra en ende af, at en god fødselsforbere‐
delse er forudsætningen for et godt fødselsforløb, selvfølgelig i sær‐
lig grad for førstegangsfødende. Bekymringen, angsten, problemerne
bliver reduceret, når man som fødende får svar på spørgsmålene
af et kompetent, nærværende personale, der både ser og hører den
enkeltes situation, og det øger også kvindens selvformåen, som det
hedder i det her sprog, til at kunne håndtere fødslen, så på alle måder
er det en fornuftig investering. Det reducerer brugen af medicinsk
smertelindring og forbedrer kvindens fødselsoplevelse. Og det er
jo sådan, at i princippet finder fødselsforberedelsen sted ved alle
kontakter i sundhedsvæsenet med den gravide og hendes partner. Så
alle de involverede skal kende deres opgave og løse den kvalificeret.
Vi ved også i dag, at der er en større andel af de gravide, der har en
kronisk sygdom eller psykisk lidelse, end vi har kendt til tidligere,
og det giver mere komplekse forløb.
Kl. 15:30

Der er i vores regioner særlige tilbud til de gravide, som har
behov for ekstra støtte, men det giver jo også i sagens natur flere
kontakter med fødeafdelingerne, og der er altså også øgede krav til
dokumentation; det ved vi. Der er også et øget antal scanninger –
det er jo godt – som følge af de tekniske muligheder, vi har fået
fra fosterdiagnostik. Det er jo virkelig, virkelig godt. Det er jo ikke,
fordi det er af ond vilje, men alt det her er med til at gøre, at vi altså
ender med, at der er meget lidt plads til at tage sig af spørgsmål og
bekymringerne hos den gravide i fødselsforberedelsen.

51

Ud over de individuelle konsultationer er der jo også fødselsfor‐
beredelse i hold. Jeg var inde på tidligere, at der var stor geografisk
forskel. Det er der også her. Nogle steder er det meget, meget store
hold, og det er ikke optimalt. Det er fuldstændig veldokumenteret
i forskningen, at der skal, hvis man har holdundervisning, være en
mulighed for dialog og for, at den gravide konkret helt personligt
kan få stillet de spørgsmål, hun måtte have. Det er helt afgørende for
at føle tryghed i fødselsforløbet.
Under fødslen er det afgørende, at der er kompetent personale
til stede. Det siger sig selv, men også at der er ro omkring fødsels‐
forløbet, og at den fødende oplever fødslen som sikker og tryg.
Vi kommer ikke uden om, og det må vi jo se i øjnene, at der på
en fødegang er og fremover også vil være perioder, hvor der vil
være spidsbelastning. Det er et grundvilkår, fordi det jo ikke kan
planlægges, præcis hvornår fødslerne kommer. Så der vil være tids‐
punkter og dage med pludselige spidsbelastninger, men det er altså
indtrykket, at der er mange fødesteder, hvor det bliver meget presset
og alt for presset i de her spidsbelastningssituationer, og det går jo så
ud over den gravide.
Den organisering, som man i sin tid lavede til håndtering af
spidsbelastninger, ser nogle steder ud til at være blevet hverdag, og
sådan skal det jo ikke være. Der skal være personale nok på arbejde
til at sikre tid til den fødende, når hun er i aktiv fødsel, og en
normering, der sikrer, at overflytning til en anden fødeafdeling kun
yderst sjældent er nødvendig – altså yderst sjældent i helt ekstreme
situationer med spidsbelastning, men det skal ikke være reglen, nor‐
men.
Endelig skal der være fokus på efterforløbet og på, hvordan vi
støtter de nye familier bedre, når de kommer hjem fra fødeafdelin‐
gen. I forhold til forløbet efter fødslen er det vigtigt, at der er et
sikkerhedsnet for mor og barn, fra de er kommet hjem fra hospitalet,
til sundhedsplejersken tager over. Sundhedsplejersken møder i dag
nybagte forældre, som ikke føler, at de har styr på f.eks. amning, når
de kommer hjem fra hospitalet.
Vi har fra regeringens side foreslået, at nybagte mødre skal have
ret til at blive på sygehuset eller et barselshotel i 2 dage, hvis de
ønsker det. Det er jo selvfølgelig ikke nogen tvang. Men hvis de
ønsker det og har et behov for det, er det et forslag fra os. Vi ved,
at der er nogle, der hellere vil hjem, og der er jo nogle steder i
Danmark, hvor man allerede nu har ordninger, hvor dem, der så
skal tidligt hjem, så får opfølgende besøg af en jordemoder eller en
sundhedsplejerske. Det er jo også glimrende, hvis det giver bedst
mulig mening, men man skal så have mulighed for at sige: Jeg vil
faktisk hellere blive på sygehus eller barselshotel. Det afgørende er,
at den fødende har et valg, både om og hvornår man er tryg ved at
tage hjem, og det kræver så, at der er tid og der er ro til at støtte og
vejlede på afdelingerne.
Jeg vil meget, meget gerne slå fast her, at det ikke hjælper at
give de fødende rettigheder, hvis der ikke er tid til at tage fat om
problemstillingerne. Så vil vi kun vælte endnu en opgave over på de
i forvejen alt, alt for pressede fødeafdelinger. Så det kan ikke være
målet. Der er nødt til at følge finansiering og organisering med.
Nyfødte og forældre trives, når de er trygge ved situationen og
de ved, hvor de kan henvende sig med spørgsmål, og hvornår de får
besøg. Oplever de det, er de også i stand til at håndtere alt det, der
følger efter.
Kl. 15:35

Sundhedsstyrelsen er ved at revidere anbefalingerne for svangre‐
omsorgen. De anbefalinger er faktisk tilbage fra 2013, så det er godt,
at vi får dem revideret. Derudover kommer anbefalingerne til organi‐
sering af fødselsområdet også i år. Jeg mener, at de to anbefalinger
for svangreomsorgen og for organisering giver os et godt fagligt
afsæt, et fagligt grundlag, for at drøfte, hvordan vi så fra politisk
hold oven på det går ind og forbedrer forholdene for de fødende.

52

Fredag den 16. april 2021 (B 159)

Så lad mig slutte af med at nævne, at vi ønsker fra regeringens
side at forbedre vilkårene for fødende. Det arbejde er vi i gang
med, og der er afholdt det her interessentmøde, og vi har løbende
dialog om at arbejde videre på baggrund af de mange gode input.
Sundhedsstyrelsen kommer her før sommer med anbefalinger både
om svangreomsorgen og om organisering af fødeområdet. Det ser
jeg meget frem til, og når de foreligger, vil jeg tage initiativ til at
præsentere dem for partierne som afsæt for drøftelser om, hvordan
vi kan forbedre forholdene for de fødende. Vi har meldt ud, at vi
vil forhandle med Folketingets partier om en sundhedsaftale, hvor
forbedring af vilkårene for fødende vil være en prioritet. Det vil vi
fortsat, og jeg ser meget frem til de drøftelser. Tak, formand.
Kl. 15:36

Første næstformand (Karen Ellemann):
Tak til ministeren. Der er korte bemærkninger til ministeren, først fra
fru Kirsten Normann Andersen, Socialistisk Folkeparti. Værsgo.
Kl. 15:36

Kirsten Normann Andersen (SF):
Tak for det, og også tak til ministeren for besvarelsen. Det er jo
fuldstændig rigtigt, at vi har sådan en fælles aftale i forståelsespapi‐
ret om, at vi skal forbedre forholdene på fødeområdet. Det er også
rigtigt, at der er rigtig mange ting, der trænger til forbedring. En af
de ting, som trænger til forbedring, har ministeren selv udtalt sig
om til Femina i februar her i år: netop behovet for mindst 2 dage,
hvor man har muligheden for at restituere på en barselsafdeling eller
på et barselshotel – det kommer sig ikke så nøje. Så hvis nu vi vil
løse det problem, som vi er enige om netop er en udfordring, uanset
hvad anbefalingerne fra Sundhedsstyrelsen ville være i forhold til
svangreomsorg, giver det så ikke mening at få det besluttet en gang
for alle? Så har vi da i det mindste et problem mindre.

sygehuset igen og igen efter en fødsel og er utrygge og angste, i
forhold til hvordan tingene nu foregår. Jeg tror da i og for sig, at
Feminas læsere ville blive voldsomt skuffede over, at ministeren
ligesom ikke står ved det her løfte, altså om at vi i hvert fald som
minimum skal sikre netop de her 2 dages barselsophold for familier‐
ne efter endt fødsel, hvor der er behov for det. Jeg har selvfølgelig
heller ikke lyst til at tvinge nogen til at skulle blive på sygehuset.
Jeg tror faktisk, at de fleste gerne vil hjem. Så derfor vil det også
være dem, der har behovet, der netop ville blive tilbage og få løst det
problem en gang for alle.
Kl. 15:39

Første næstformand (Karen Ellemann):
Ministeren.
Kl. 15:39

Sundhedsministeren (Magnus Heunicke):
Ja, tak for det opfølgende spørgsmål. Så kan jeg jo få anledning til at
slå fast både over for Feminas læsere og over for resten af Danmark,
at vi står fuldstændig fast på det løfte og den melding, at det er vores
klare mål at indføre den her ret, hvis der er behov for det, til 2 dages
ophold på fødegangen, hospitalet, barselshotellet, eller hvordan vi nu
får det organiseret. Så det står vi fuldstændig inde for, og det skal jo
bare gøres på en måde, hvor vi ikke samtidig høvler pengene væk fra
et system, der i forvejen har brug for ressourcer. Så der skal lægges
penge oveni, og den finansiering er vi selvfølgelig klar til at lægge
frem.
Kl. 15:40

Første næstformand (Karen Ellemann):
Den næste korte bemærkning er fra fru Pernille Skipper, Enhedsli‐
sten. Værsgo.
Kl. 15:40

Kl. 15:37

Første næstformand (Karen Ellemann):
Ministeren.
Kl. 15:37

Sundhedsministeren (Magnus Heunicke):
Jo, og jeg gentog det også her, for jeg mener, at det vil løse en
række problemer. Men jeg sagde også – og det ved jeg i hvert fald er
registreret at SF også har sagt; det ville ellers også undre mig meget,
hvis ikke de mente det – at en sådan ret kun vil udhule og kun vil
skade, hvis ikke der følger økonomi med. Og altså, det er ikke for
at skyde på andre eller at gøre sådan noget, men vi kan ikke i det
her Folketing blive ved med at læsse på, i forhold til at man skal
øremærke ting, og sige, at nu skal vi lige løse det og lige løse det,
hvis ikke der følger økonomi med. Og når man gør det, så hugger
man benene væk under det, og det er nok noget, der i hvert fald er
sket en gang imellem på vores område, og det går simpelt hen ikke
længere. Så der skal følge økonomi med. Og hvad vil sådan noget
her koste? Jeg kan godt oplyse, at i vores beregninger – det er nogle
foreløbige beregninger – ligger det på lige lidt over 100 mio. kr.
årligt, så det skal vi jo så kunne finansiere årligt. Og derfor vil vi
se frem til at putte det ind i nogle forhandlinger, hvor der også er
økonomi på bordet.
Kl. 15:38

Første næstformand (Karen Ellemann):
Fru Kirsten Normann Andersen.
Kl. 15:39

Kirsten Normann Andersen (SF):
Tak for det. Jeg er helt med på, at der ikke er noget, der er gratis.
Men det er også dyrt, når forældre bliver nødt til at skulle opsøge

Pernille Skipper (EL):
Tak skal du have, undskyld, tak skal formanden have – det var dog
utroligt efter så mange år, altså at man ikke engang kan finde ud af
det længere. Tak til ministeren også for imødekommelsen. Det er så
tæt på et ja, som jeg næsten tror man kan komme uden at få det.
Jeg bider særlig mærke i, at ministeren også siger, at det er vigtigt,
at der er kompetent personale til stede. Så uanset, at vi kan være
uenige om, hvornår vi bør gå i gang med de forhandlinger her, så
virker det, som om vi er enige om retningen for dem. I det ligger så
bl.a. også, at vi skal gøre noget ved den personaleflugt, der er, fra
svangreomsorgen og fødegangene; alle de jordemødre, som går fra
det offentlige til det private. Der er ledige stillinger rundtomkring.
Der er rekrutteringsproblemer. Og senest har vi set over en fjerdedel
af landets jordemødre og jordemoderstuderende skrive under på en
erklæring om, at de simpelt hen ikke vil underskrive kontrakter med
det offentlige, før de får bedre ansættelsesforhold, herunder også
bedre lønforhold. Kan ministeren ikke prøve at svare på, hvad kon‐
sekvenserne ville være, hvis den fjerdedel af alle landets jordemødre
og jordemoderstuderende gør alvor af det, de siger?
Kl. 15:41

Første næstformand (Karen Ellemann):
Ministeren.
Kl. 15:41

Sundhedsministeren (Magnus Heunicke):
Der er nogle jobfunktioner, som danskerne sætter utrolig højt. Jorde‐
mødrene er nogle af dem, som er helt, helt i top. Samtidig tror jeg
også, at det er en jobfunktion, som er så velbeskrevet, at vi nogle
gange sidder lidt fast i den gammeldags opfattelse af, hvad det er
man skal som jordemoder. Hvad er jobbet? Jamen det er at forløse

Fredag den 16. april 2021 (B 159)

en fødsel, og så er det det. Og det er det jo ikke. Der er langt, langt
mere. Det er langt mere komplekst. Det er, fordi samfundet er mere
komplekst, og vi kan forebygge meget mere, og vi er blevet meget,
meget dygtige. Det vil sige, at der er mange, mange elementer, altså
andre elementer end kun lige at forløse fødslen, som jordemoderen
skal kunne. Og vi har brug for hver eneste af dem. Det, vi ikke har
brug for, er at have situationer, hvor jordemødre flygter. Vi har brug
for, at jordemødre tiltrækkes og fastholdes, fordi de har lyst til at
blive fastholdt og lyst til at fortsætte med at have job på fødegangene
og med alle de andre opgaver. Det ville være katastrofalt for den
offentlige sektor og for vores fødselstilbud, hvis der sker en sådan
flugt, som den undersøgelse, der blev nævnt her, er udtryk for.
Kl. 15:43

Første næstformand (Karen Ellemann):
Fru Pernille Skipper.
Kl. 15:43

Pernille Skipper (EL):
Jamen det er jeg fuldstændig enig i, og jeg tror, det er meget vigtigt
at forstå, at en ting er at sikre, at vi putter nogle flere penge ind
og finansierer nogle rettigheder til fødende og partnere, som så vil
afføde, at der kan ansættes flere jordemødre, men det handler selv‐
følgelig også om lige præcis det, ministeren er inde på, netop at en
jordemoder ikke bare kan stå og gribe børn dagen lang, det kan man
slet ikke holde til. Det er planlægning, men det er jo faktisk også
lønforhold. Altså, det her er et fag, som også er gået nedad i forhold
til deres uddannelseslængde og ansvarsområde i lønhierarkiet i det
offentlige. Og det, de 1.075, altså en fjerdedel af alle jordemødre og
jordemoderstuderende siger, er, at vi vil ikke arbejde uden at blive
anerkendt med en ordentlig løn også. Lønforholdene for jordemødre‐
ne er vel også en del af de arbejdsforhold, som vi bliver nødt til at
kigge på, hvis vi skal kunne rekruttere nogle flere af dem, er det
ikke?
Kl. 15:44

Første næstformand (Karen Ellemann):
Ministeren.
Kl. 15:44

Sundhedsministeren (Magnus Heunicke):
Jamen jeg vil meget, meget gerne undgå – og der er vi nok ikke helt
enige – at vi bringer den her debat ind i Folketingssalen. Nu er der
jo offentlige overenskomstafstemninger og andet. Vi har den danske
model, og jeg synes, det er vigtigt, at vi respekterer den. Så jeg vil
ikke gå ind og kommentere på den del af det. Men jeg vil sige, at
det, der handler om bedre vilkår for jordemødrene og for de fødende,
er der virkelig et behov for, og det vil jeg meget gerne påtage mig.
Kl. 15:44

Første næstformand (Karen Ellemann):
Den næste korte bemærkning er til fru Marlene Ambo-Rasmussen,
Venstre. Værsgo.
Kl. 15:44

Marlene Ambo-Rasmussen (V):
Tak for det, formand. Jeg vil gerne starte med at takke ministeren,
for mange af de prioriteringer, ministeren nævnte, var jo præcis
nogle af dem, vi har i Venstres udspil på netop fødselsområdet. Så
det tegner jo meget godt for de kommende forhandlinger.
Nu prioriterede den daværende blå regering jo 50 mio. kr. årligt
specifikt på fødselsområdet, og man kan se – det nævner ministeren
også selv – at der desværre er meget stor forskel at se ude i regioner‐
ne, og nogle af de her skrækeksempler, bl.a. her i Region Hovedsta‐
den, viser med al tydelighed, at de 50 mio. kr. jo så ikke har fået

53

gang på jorden, i hvert fald nogle steder. Hvad er ministerens tanker
omkring det? Hvordan kan det være, at der er nogle regioner, der har
prioriteret så håbløst?
Kl. 15:45

Første næstformand (Karen Ellemann):
Ministeren.
Kl. 15:45

Sundhedsministeren (Magnus Heunicke):
Jeg er helt enig – altså, jeg går ikke så meget op i at skyde skylden
på tidligere regeringer. Jeg har jo selv været med i en tidligere
regering, og vi har et fælles ansvar for det her. Dem, der føder nu,
og dem, der føder næste år – de vordende mødre – kan ikke bruge
det til noget, at vi skyder skylden på andre, hverken på regioner eller
regeringer, tidligere eller den nuværende. De kan bruge én ting, og
det er, at vi sætter os sammen. Så derfor vil jeg sige tusind tak for
den indledende kommentar om, at Venstre også melder sig ind og er
klar til at tage et medansvar for at løfte det her område. Det er der
behov for.
Selvfølgelig skal der også noget finansiering til, og selvfølgelig
vil det også være sådan, at det løft, der så kommer – og det er
jo det gode ved det – kan bindes op på de svangreomsorgsanbefalin‐
ger, som Sundhedsstyrelsen står for at komme med, og den organi‐
seringsanbefaling, de også står for at komme med. Og derfor har
vi altså et grundlag for at sige, at det løft, der så vil komme, hvis
vi lykkes med at få et bredt flertal i Folketinget omkring det – og
det vil jeg være glad for – kan vi binde op på nogle helt konkrete
forbedringer udeomkring i de enkelte regioner.
Kl. 15:46

Første næstformand (Karen Ellemann):
Fru Marlene Ambo-Rasmussen.
Kl. 15:46

Marlene Ambo-Rasmussen (V):
Tak. Og tak for den besvarelse til ministeren – eller rettere tak for
besvarelsen, minister, tror jeg det hedder. Jeg er ny, så jeg må godt
kludre lidt i det.
Venstre har jo netop meldt sig meget aktivt på banen i forhold til
det her. Vi er også for flere uger siden kommet med et fødselsudspil,
og vi kan faktisk ikke rigtig vente med at komme i gang. Og et af
de beslutningsforslag, der er her i dag, handler netop også om, at vi
får fremrykket forhandlingerne, så vi skal starte dem, før vi går på
sommerferie.
Jeg tror, at ministeren i sin indledende tale selv brugte ordet
komplekst om det her område, og det er jeg da faktisk enig med
ministeren i – så meget desto mere ærgerligt er det, hvis vi skal
rykke det her længere ud i fremtiden. Jeg er bekymret for, at det med
ministerens fokus på corona ender med til efteråret, at man siger,
at man lige rykker forhandlingen til engang i det nye år. Det kan
vi simpelt hen ikke vente på i Venstre, og jeg kan heldigvis også
høre, at der er andre partier, der har det på samme måde. Hvad er
ministerens tanker omkring det?
Kl. 15:47

Første næstformand (Karen Ellemann):
Ministeren.
Kl. 15:47

Sundhedsministeren (Magnus Heunicke):
Jeg er helt enig i, at det her ikke kan vente længere. Målet er at få
det som en del af en sundhedsaftale i år; det er tilkendegivet over for
Folketinget – jeg har gjort det, og det har vores statsminister faktisk
også gjort, og det agter vi at overholde. Det er fuldstændig korrekt,

54

Fredag den 16. april 2021 (B 159)

at Sundhedsstyrelsen, jeg selv og ministeriet bruger enormt meget
energi på epidemihåndteringen, men vores planlægning er jo også,
at vi skal forlade denne akutte epidemihåndtering og selvfølgelig
kunne have den på et lidt lavere blus og så også fokusere på andre
områder. Det er det, vi er i gang med at forberede, og det er også der,
Sundhedsstyrelsens kommende anbefalinger spiller ind.
Kl. 15:47

Første næstformand (Karen Ellemann):
Næste korte bemærkning er til hr. Stinus Lindgreen, Radikale Venst‐
re. Værsgo.
Kl. 15:48

Stinus Lindgreen (RV):
Mange tak for det, og tak til ministeren. Det er jo dejligt at høre,
at vi alle er enige om, at det her er et område, der virkelig kræver
et eftersyn. Jeg bemærker, at ministeren gentager det her med retten
til 2 dages ophold på hospitalet, og ministeren nævner også, at det
jo er forbundet med en relativt stor udskrivning, som kræver noget
finansiering – det giver sig selv. Jeg har også noteret mig, at når man
taler med de faglige miljøer, er det ikke et ønske, der sådan står højt
på ønskelisten derude, hvis det overhovedet står der, og at det ikke
er den bedste måde at bruge ressourcerne på. Der er helt klart nogen,
der har brug for 2 dages ophold; der er nogen, der har brug for 1
dag; der er nogen, der har brug for 3 dage; og der er nogen, der har
brug for at komme hjem med det samme. Så hvorfor indrette det på
den her måde i stedet for at sige, at det, vi skal sikre, og det er vi
vel enige om, er en god og tryg start for alle familier, uafhængigt
af hvad deres behov må være? Hvad er ministerens tanker omkring
det?
Kl. 15:48

det er den rigtige måde at bruge ressourcerne på, men det må vi jo så
tage i forhandlingslokalet.
I stedet vil jeg høre: Vi er jo alle enige om, at der ikke er nogen,
der skal sendes for tidligt hjem – det hører jeg også ministeren sige
her – men netop det individuelle og den individuelle tilgang til,
hvordan man skal behandle den enkelte familie, må vel være målet
her, og hvordan vi sikrer, at vi bruger ressourcerne bedst muligt. Jeg
er fuldstændig enig i, hvad ministeren siger om, at vi selvfølgelig ik‐
ke bare skal fodre hunden med dens egen hale, men den individuelle
tilgang til familien, hvor man tager hånd om dem, der virkelig har
brug for det, og hjælper dem derhjemme, der hellere vil være dér,
kunne, i hvert fald i min optik, være en tilgang til det her område.
Kl. 15:50

Første næstformand (Karen Ellemann):
Ministeren.
Kl. 15:50

Sundhedsministeren (Magnus Heunicke):
Ja, lige præcis, og det er jo derfor, vi er nødt til at se på det meget
mere grundlæggende. Det handler ikke bare om at indføre én rettig‐
hed, og så var det det. Det hører jeg heller ikke nogen sige, så det
er slet ikke en kommentar til det. Men altså, hvis man skal hjælpe
dem, der virkelig har et stort behov, skal vi sætte tidligt ind, og det
handler om fødselsforberedelse. Vi ved jo også fra vores sundheds‐
væsen generelt set, at dem, der beder om hjælp, typisk faktisk er de
ressourcestærke, hvorimod dem, der er lidt mere ressourcesvage på
den ene eller den anden måde, socialt eller økonomisk, ikke rigtig
beder om hjælp, og så kan vi risikere at indføre en rettighed, som
kun kommer dem, der har ressourcerne, til gavn. Så det er jo helt
afgørende, at det hænger sammen med den tidlige indsats.
Kl. 15:51

Første næstformand (Karen Ellemann):
Ministeren.
Kl. 15:48

Sundhedsministeren (Magnus Heunicke):
Jeg har også noteret mig, at den holdning er der. Jeg tolker lidt den
holdning som, at nogle i de her miljøer for mange gange har oplevet,
at der kommer nogle politikere herindefra og lige vil have en eller
anden ting på også, men at man ikke rigtig for alvor finansierer det.
Eller også gør man det, at man finansierer det, men underfinansierer
demografien nedenunder, så man reelt fodrer hunden med sin egen
hale, og den måde at føre den offentlige sektor på kan ikke holde i
længden, og det er det, vi ser nu. Så derfor vil jeg sige, at det, der
skal finansiere forbedringer på fødselsområdet, ikke på den ene eller
anden måde kan blive finansieret af, at vi giver lidt mindre til de
demografiske udgifter, som der jo også er. Det er det, jeg hører. Men
altså, vi står fast på det, og jeg må sige, at jeg mener, det er stærkt
tiltrængt, og jeg mener, at det ikke er holdbart, at vi har mødre, som
bliver udskrevet alt, alt for tidligt, som det sker i dag flere steder,
og for at sige det, som det er, var det noget, vi sagde i valgkampen
meget klart, og vi vil meget, meget gerne overholde det, vi sagde i
valgkampen. Det er det, vælgerne har stemt for, og det tror jeg er en
god idé.
Kl. 15:50

Første næstformand (Karen Ellemann):
Hr. Stinus Lindgreen.
Kl. 15:50

Stinus Lindgreen (RV):
Tak for det, og fuld respekt for det, naturligvis. Når man lover noget,
skal man jo også stå ved det, og jeg noterer mig også, at der er en
række partier, der har det samme ønske. Jeg er bare ikke enig i, at

Første næstformand (Karen Ellemann):
Så er der ønske om en kort bemærkning fra Susanne Zimmer.
Kl. 15:51

Susanne Zimmer (UFG):
Tak. Og tak til ministeren. Altså, hvilke fordele er der helt konkret,
helt lavpraktisk ved at få den her forhandling, der kunne startes nu,
flyttet over i en sundhedsaftale?
Kl. 15:51

Første næstformand (Karen Ellemann):
Ministeren.
Kl. 15:51

Sundhedsministeren (Magnus Heunicke):
Det er der flere forskellige fordele ved. Jeg mener, at man kan se, at
fødselsområdet hænger tæt, tæt sammen med mange andre elementer
af vores sundhedssystem, og derfor synes jeg, at det bør tænkes ind i
det hele. Så der er mange, mange gode fordele ved at tænke så vigtig
en del af det sammen med andre elementer: Hvad gør vi generelt
med tidlig indsats for børn, for familier, der har udfordringer, osv.?
Der er rigtig mange elementer, som man kan sige at det giver god
sundhedsfaglig mening at tænke det sammen med
Derudover vil jeg sige, at det her ikke bliver en gratis omgang,
for vi kommer til at finansiere de ting – og ikke, som Stinus Lindgre‐
en var inde på, ved at fodre hunden med egen hale. Vi kommer til at
finansiere det, og det kommer vi til at bede Folketinget om at være
med til at tage ansvar for. Og sådan en finansiering skal jo så ske et
sted, hvor der er nogle penge, og det er der jo typisk i forbindelse
med en finanslov.

Fredag den 16. april 2021 (B 159)

Kl. 15:52

Første næstformand (Karen Ellemann):
Fru Susanne Zimmer.
Kl. 15:52

Susanne Zimmer (UFG):
Tak. Er der en vis risiko for, at det her bliver lidt udvandet, når det
bliver sat sammen med alt muligt andet? Det var det ene spørgsmål.
Det andet spørgsmål er: Betyder det ikke, at det her bliver forsin‐
ket et halvt år, når det skal flyttes ind i en sundhedsaftale, altså så der
er kvinder, der skal føde her i løbet af et halvt år, som ikke får glæde
af det?
Kl. 15:53

Første næstformand (Karen Ellemann):
Ministeren.
Kl. 15:53

Sundhedsministeren (Magnus Heunicke):
Altså, vi er jo nødt til at være ærlige over for hinanden og sige:
Uanset var geniale vi er, og uanset hvor kæmpestor en check de for‐
skellige ordførere får fra deres finansordfører til at lægge på bordet,
så bliver det ikke sådan, at søndagen efter at vi har siddet omkring
bordet, så er tingene løst og problemerne ophørt, altså at vi pludselig
på mirakuløs vis har masser af jordemødre og alt er bygget og klart.
Det er jo ikke sådan, det er.
Selvfølgelig vil vi godt gøre det så hurtigt som overhovedet mu‐
ligt, men det er så grundlæggende ændringer og problemer, vi skal
tage fat på, og det tager da også noget tid at få det gjort, for det skal
gøres ordentligt og gøres grundigt.
Kl. 15:53

Første næstformand (Karen Ellemann):
Tak til ministeren – så er der ikke flere korte bemærkninger til mini‐
steren – og tak for at gøre klar til at ordførerrækken kan påbegyndes,
og den første ordfører kommer fra Socialdemokratiet, og det er fru
Camilla Fabricius.
Kl. 15:54

55

er på psykisk sårbare, kronisk syge og socialt udsatte. Det synes jeg
faktisk at den her regering på mange niveauer har sat fokus på, og de
forståelsespartier, der har været til at bakke op, også har sat et fokus
på. Når jeg siger det, er det ikke bare, fordi jeg er familieordfører,
for jeg er også socialordfører, så den sammenhæng, der netop er
præciseret her fra ministerens side, synes jeg er utrolig væsentlig.
Jeg vil bare sige, at det er noget, der virkelig gør mig glad.
Vi mener, at det kan være væsentligt, at man får den ret, at
man kan få et ophold på et barselshotel. Den mulighed, man har,
er central og vigtig. Det er nødvendigt, at man får gang i amningen
og bliver klædt på til det, sådan at begge forældre føler sig trygge
ved at få deres lille barn hjem. Faktisk skal jeg også hilse mine
ordførerkolleger fra et par sygeplejersker og en jordemoder hjemme
i Østjylland, som, da jeg sagde, at jeg skulle herind til jer i dag og
snakke om fødsel og fødselsforberedelse og en god start på livet,
sagde: Tusind tak, fordi I rejser de her spørgsmål. Det er vigtigt, det
er væsentligt. Og en af dem, jeg kender, stod i sit sygeplejersketøj
og med mundbind på og var klar til at yde sin kæmpeindsats på vej
ind på fødegangen. Det handler jo også om, at vi sørger for, at de an‐
satte, vi har, er klædt ordentligt på, som ordføreren for Enhedslisten
sagde i sit spørgsmål til ministeren.
Vi mener, at velfærden har været presset i lang tid, og vi har
brug for, at vi får understøttet den generelle velfærd godt, at vi får
sikret, at vi kommer ordentligt igennem, sådan at det ikke bare er
her og nu, men at fødselsforberedelse og fødsler i det hele taget får
et ordentligt løft. Vi er nødt til at sikre, at det her bliver gjort til
noget væsentligt og på en god måde, og derfor håber vi også, at
vi kan komme til at diskutere det her ganske grundigt. Vi mener,
at det skal ligge i arbejdet med en ny sundhedsaftale, og at den
inddragende proces, der også har været med interessenterne, bliver
brugt som afsæt. Det handler altså om, at det virkelig bliver gjort
grundigt og ordentligt på fødselsområdet, ikke bare her og nu, men
også for fremtiden. Vi har brug for, at dem, der også i fremtiden
skal føde, og nye familier i fremtiden bliver trygge, sådan at der er
ro og tryghed i forbindelse med familieforøgelsen, når nye familier
skal sættes i gang. Derfor bakker vi ministeren op og glæder os til
at have nogle gode diskussioner i udvalget om, hvordan vi laver det
fremtidige arbejde.
Kl. 15:59

(Ordfører)
Camilla Fabricius (S):
Ja, ministeren har vist en højde noget på den anden side af 1 m og
80 cm, så jeg sænker lige pulten lidt ned her. Der slægter jer mere
formanden på.
Tusind tak for ordet, og tak til forslagsstillerne fra Enhedslisten
og fra SF om at indkalde Folketingets partier til en forhandling
efter sommerferien både om fødende og om 2 dages ophold for
gravide, der har fået et barn. Når vi ser på den diskussion, der har
været hen over de sidste måneder – ja, faktisk i temmelig lang tid
– så er det her et emne, som er ekstremt væsentligt og vigtigt. Det
er det for danskerne, og det er det også for Socialdemokratiet. Vi
har længe peget på, at vi mener, at det er nødvendigt at få styrket
fødselsområdet, og det er jo helt afgørende for den enkelte familie at
få den familieforøgelse, der kommer, i trygge rammer.
Når man som nybagte forældre oplever, at der kan være så utrolig
mange ubesvarede spørgsmål og der ikke er ressourcer nok på føde‐
gangene, bliver den situation, som ellers skulle have været en god
oplevelse, som kunne præge resten af ens forældreskab, til en utrolig
stressende og ikke er særlig rar oplevelse. Det er vi nødt til at få
gjort noget ved, og som ministeren så utrolig godt præciserer det, er
vi nødt til at få kigget på et langstrakt og ordentligt arbejde.
Jeg vil faktisk også gerne have lov til at rose ministeren rigtig
meget for en – måske for befolkningen – bibemærkning i hans tale,
men noget af det, jeg hæftede mig ved, var den opmærksomhed, der

Tredje næstformand (Rasmus Helveg Petersen):
Tak til ordføreren. Der er en enkelt kort bemærkning fra fru Kirsten
Normann Andersen.
Kl. 15:59

Kirsten Normann Andersen (SF):
Tak for det, og tak til ordføreren for også at imødekomme rigtig
meget af det, som der jo er adresseret i begge de forslag, som vi
behandler lige nu, og også for anerkendelsen af, at der er et behov
for et løft af fødeområdet mere generelt.
Jeg noterer mig – når jeg kigger ned over, hvad det er, Socialde‐
mokraterne selv siger at de gerne vil – at de gerne vil sikre nybagte
mødre ret til et 2-dagesophold på fødestedet efter fødslen. De vil
også gerne sikre kvalitet i fødselsforberedelsen, og de vil også gerne
kigge på, om der er brug for flere fødesteder. Og så vil de i øvrigt
også gerne se på retten til at føde på det hospital, som man nu
engang er tilknyttet. Så jeg tænker jo, at hvis Socialdemokratiet
stemmer for et forslag om retten til et 2-dagesophold, hvis det er
det, man har brug for efter endt fødsel, så kan man krydse 25 pct. af
listen af her én gang for alle. Hvad forhindrer egentlig at få sat det
kryds én gang for alle?
Kl. 16:00

Tredje næstformand (Rasmus Helveg Petersen):
Tak. Ordføreren.

56

Fredag den 16. april 2021 (B 159)

Kl. 16:00

Camilla Fabricius (S):
For det første tak til ordføreren for at ridse vores utrolig gode pro‐
gram op om, hvad det er for nogle tiltag, der skal til. Men jeg synes
faktisk, at ministeren har været meget præcis her – altså om det, at
vi får økonomien til at hænge sammen, at vi får lavet nogle tiltag,
som rækker ud i fremtiden, at vi får det gjort ordentligt i forhold til
at få inddraget interessenter, og at vi får taget det arbejde ind, som
Sundhedsstyrelsen også laver i forhold til svangerforberedelse.
Jeg vil virkelig gerne kreditere SF for at være præcis i forhold
til, at vi er nødt til at gøre noget. Det er ikke et spørgsmål, om vi
skal gøre noget; det er et spørgsmål om, hvordan vi skal gøre noget.
Og der peger vi på, at det skal ind i det arbejde, der kommer med
den nye sundhedslov. Det synes jeg er fornuftigt og godt, og det er
det rigtige sted, det skal ligge. Så derfor mener jeg ikke, at man skal
vinge 25 pct. eller en fjerdedel af, som ordføreren præciserede dér.
For måske kommer man i stedet for til at lave noget galt. Derfor
mener jeg, at det hører hjemme i den diskussion om sundhedsloven.
Kl. 16:01

Tredje næstformand (Rasmus Helveg Petersen):
Spørgeren.
Kl. 16:01

Kirsten Normann Andersen (SF):
Men det ene afhænger jo netop ikke af det andet. Når vi lige præcis
har peget på forslaget om at give ret til 2 dages ophold efter endt
fødsel, er det jo, fordi adskillige partier netop har givet udtryk for, at
de bakker op om bl.a. Mødrehjælpens forslag om, at det skal være en
mulighed, og at det skal være en ret. Der er jo kæmpestor forskel på
at gå rundt og sige, at vi synes det, og så rent faktisk at sætte det på
papir og sige, at vi faktisk skal have truffet en beslutning om det. Så
hvorfor ikke bare sige: Nu slår vi til, alle sammen? Vi beslutter én
gang for alle, at nu skal vi have forbedret lige præcis det her område.
Kl. 16:02

Tredje næstformand (Rasmus Helveg Petersen):
Ordføreren, værsgo.
Kl. 16:02

Camilla Fabricius (S):
Altså, jeg synes faktisk, at jeg er meget tydelig omkring, at jeg
mener, at vi skal have gjort noget. Det handler ikke om, om vi skal
have gjort noget; det handler om, hvordan vi gør det. Der adskiller
vi os så fra hinanden. Altså, vi mener, at vi får lavet det mest
gennemgribende arbejde hele vejen rundt omkring familien ved at
komme ind på en ny sundhedsaftale. Jeg synes faktisk, det er vigtigt
også at få en diskussion med kommunerne om, hvordan man så løser
det, når man bliver udskrevet fra hospitalet. Jeg synes også, det er
vigtigt at få snakket med civilsamfundet om, hvordan man tager dem
med ind, sådan er det er gearet hele vejen rundt.
Kl. 16:02

Tredje næstformand (Rasmus Helveg Petersen):
Tak til den socialdemokratiske ordfører. Der er ikke flere korte be‐
mærkninger. Den næste ordfører er fru Marlene Ambo-Rasmussen
fra Venstre.
Kl. 16:03

(Ordfører)
Marlene Ambo-Rasmussen (V):
Tak for det. Og tak til SF og Enhedslisten for at have fremsat de her
to beslutningsforslag. Det er en meget vigtig debat, vi skal have i
dag, om et meget vigtigt emne, så det har jeg set frem til.

Vi har alle læst historien om, hvordan en ung kvinde midt i sin
fødsel med stærke veer blevet kastet ind i en taxa og kørt fra Herlev
Sygehus til Slagelse – det er vel at mærke er en køretur på næsten
en time – og årsagen var slet og ret, at der ikke var plads på Herlev
Hospital. Når jeg hører historier som den, skærer det i mit hjerte.
At blive forældre til lille nyfødt barn er forløsningen på mange
måneders venten, og det skal være et lykkeligt øjeblik for de nybagte
forældre. Ulykkeligvis er historien ikke en enlig svale, og Venstre
mener, at problemerne på fødselsområdet kræver politisk handling
nu.
Situationen er alvorlig, og jeg vil gå så langt som til at kalde
det et decideret svigt af vordende og nybagte forældre – et svigt,
som potentielt kan have længerevarende konsekvenser for forældre
og ikke mindst for de små nyfødte. Og det er ikke kun børnene og
forældrene, vi svigter her. De trivselsmæssige udfordringer blandt de
ansatte på landets fødeafdelinger skriger også til himlen og skriger
på handling. Regeringen har endnu ikke taget initiativ til at gøre
noget, og det er derfor, vi står her i dag.
Mens vi venter på regeringen, har vi i Venstre lanceret vores eget
fødselsudspil. I Venstres fødselsudspil kommer vi med syv konkrete
bud på, hvordan vi kan løfte det her område hele vejen rundt. Vores
mål er at sikre en god og tryg oplevelse før, under og efter fødslen.
Af hensyn til taletiden vil jeg ikke gennemgå hele vores forslag, men
der er dog elementer, jeg lige vil fremhæve.
I Venstre mener vi, at man bør have den samme ansvarlige jor‐
demoder gennem hele forløbet for at skabe en bedre sammenhæng
både før, under og efter fødslen. Vi mener også, at både mor og far
skal tilbydes fødselsscreening i forhold til efterfødselsreaktioner. I
dag bliver alle mødre som udgangspunkt tilbudt den screening, men
vi ved dog, at efterfødselsreaktioner også kan ramme partneren, og
det må vi ikke negligere. Jeg vil anbefale at kigge til Odense, hvor
vi med succes har indført tilbud om screening af begge forældre, og
det har gjort os i stand til at spotte en begyndende fødselsdepression,
allerede inden et barn er kommet til verden, og det er jo så indsats,
der har givet pote.
I Venstre mener vi, at førstegangsfødende skal sikres ret til at
kunne opholde sig i to døgn på et hospital eller et barselshotel efter
fødslen. Førstegangsfødende fortjener en særlig tryghed, og de skal
ikke frygte at blive sendt hjem få timer efter fødslen. Egentlig burde
det slet ikke være nødvendigt at lovgive om det, men når man ser de
her skrækkelige eksempler f.eks. i Region Hovedstaden, er vi nødt
til at reagere på det, og vi er nødt til at tale om at få sikret de fødende
nogle rettigheder og garantier på det her område.
Vi mener også, at den øgede tryghed skal kombineres med mere
frihed for de fødende. Vi vil styrke det frie valg og give den enkelte
familie friheden til at vælge. Det handler om at sætte de fødende i
centrum. Fødselsforløbet skal bygges op om den nye familie i stedet
for at lade de fødende tilpasse sig systemet. For hvis det fødende
par har det bedst med en anden model end den, der tilbydes i det
offentlige, så skal de have det frie valg til at gøre brug af et privat
tilbud, f.eks. en privat fødeklinik, selvfølgelig uden at vi udhuler de
offentlige fødetilbud.
I dag behandler vi to forskellige forslag under et. Det ene er
et forslag fra SF om at sikre en garanti for 2 dages ophold på en
fødeafdeling eller et patienthotel efter overstået fødsel. Det andet er
Enhedslistens forslag om at indkalde til forhandlinger om rettigheder
til fødende.
Jeg vil starte med Enhedslistens forslag. Jeg kan sige det meget
klart: Vi er helt enige. Det er nemlig beskæmmende, at regeringen
ikke har reageret hurtigt nok på de helt åbenlyse problemer på fød‐
selsområdet, og derfor håber jeg også, at der i dag er et flertal her i
Folketinget for, at vi kan stå sammen om at presse regeringen til at få
startet forhandlingerne nu. Med hensyn til hvad forhandlingerne så
konkret skal munde ud i, er vi nok ikke helt enige med Enhedslisten

Fredag den 16. april 2021 (B 159)

i alt, men før vi overhovedet kommer dertil, kræver det jo, at rege‐
ringen indser, at vi skal i gang nu, og får indkaldt til forhandlinger.
SF foreslår, at der ved lov skal indføres en garanti for 2 dages
ophold på en fødeafdeling eller et patienthotel for alle fødende efter
overstået fødsel. Forslaget er sympatisk, og vi er i Venstre, som SF
også ved, langt hen ad vejen enige. Men politik handler også om at
prioritere. I Venstre mener vi derfor, at den garanti først og fremmest
skal gælde for førstegangsfødende. Det er her, behovet er størst,
og vi ønsker således også at prioritere andre tiltag, som kan styrke
fødselsområdet.
Til slut vil jeg bare gentage min tak til de to partier for at sætte
det her på dagsordenen. Jeg forventer sådan set også, at regeringen
lytter til flertallet i Folketinget her i dag. Tak for ordet.
Kl. 16:08

Tredje næstformand (Rasmus Helveg Petersen):
Tak til ordføreren. Der er et par korte bemærkninger. Først er det
Kirsten Normann Andersen. Værsgo.
Kl. 16:08

Kirsten Normann Andersen (SF):
Tak for det, og også tak for opbakningen til området, som jeg også
synes er vigtig. Men blot så jeg også forstår det: Skal jeg forstå, at
det, Venstre siger, er, at det kun er førstegangsfødende, der skal have
ret til at blive på hospitalet til et barselsophold på 2 dage, altså det
gælder kun for førstegangsfødende, og at Venstre kan ikke stemme
for forslaget, fordi det giver ret til alle fødende at blive på hospitalet,
indtil de selv synes, de er klar til at tage hjem?
Kl. 16:08

Tredje næstformand (Rasmus Helveg Petersen):
Værsgo til ordføreren.
Kl. 16:08

Marlene Ambo-Rasmussen (V):
Tak til SF for spørgsmålet. Ja, i vores udspil har vi lagt op til, at
førstegangsfødende skal have ret til to døgn på hospitalets barselsaf‐
deling efterfølgende, og for flergangsfødende skal der altså gælde et
døgn. Men i virkeligheden vil jeg også gerne sige, og det tror jeg
også jeg er enig med SF i, at det slet ikke burde være meningen, at vi
skal sidde og sætte en dato eller et tidspunkt eller et antal døgn på.
I virkeligheden burde det være sådan, at der var rum og plads til,
at man kunne se til den enkelte fødende. Der kan være en, der kan
tage hjem efter få timer – arh, få timer er nok overdrevet – eller efter
et halvt døgn, og så kan der være en, der har brug for at ligge der 4
dage. I virkeligheden burde det jo være sådan, og det sagde jeg også
i min tale, at vi slet ikke skulle lovgive om det her. Men vi har valgt
at sætte det i vores udspil, fordi vi vil have en eller anden form for
garanti eller sikkerhed eller rettighed – kald det, hvad man vil – for,
at de fødende ikke kan blive smidt ud få timer efter fødslen, for det
kan vi ikke acceptere.
Kl. 16:09

Tredje næstformand (Rasmus Helveg Petersen):
Værsgo til spørgeren.

57

fødslen. Men det her er jo bare et udtryk for at være en bund, og
den skal altså kun gælde for førstegangsfødende, hvis man skal følge
Venstres forslag?
Kl. 16:10

Tredje næstformand (Rasmus Helveg Petersen):
Værsgo.
Kl. 16:10

Marlene Ambo-Rasmussen (V):
Nej, vi har faktisk også sat en bund i vores udspil for flergangsfø‐
dende. Vi har faktisk sagt, at det gælder et døgn, og det skal ses i
relation til, at vi har et arsenal af ting i vores udspil, og at vi virkelig
gerne vil ramme det her område både før, under og efter fødslen.
Derfor er der også en prioritering.
Vi har så valgt at sige, at det er 2 døgn for førstegangsfødende, og
at det skal være 1 døgn for flergangsfødende. Så jeg giver ordføreren
ret i, at det er en bund; for i virkeligheden burde det ikke være sådan,
at vi havde brug for at sætte et antal døgn på som garanti mod nogle
besparelser og mod nogle udskrivelser fra sygehusene få timer efter
fødslen, vel?
Kl. 16:10

Tredje næstformand (Rasmus Helveg Petersen):
Tak. Den næste er fru Pernille Skipper fra Enhedslisten. Værsgo.
Kl. 16:10

Pernille Skipper (EL):
Tak for det. Og tak for støtten, den er jeg rigtig, rigtig glad for. Det
betyder jo, altså, nu skal vi lige se, hvordan det går, men det kan da
betyde, at vi kan komme et lille skridt videre. Og jeg er i øvrigt enig
i meget af det, som ordføreren siger, jeg tror faktisk, vi, Enhedslisten
og Venstre, sammen kan komme rigtig langt på det her område, og
det skal vi jo endelig huske og glæde os over, når det lykkes i ny
og næ. Men et af de forslag, som Venstre har med i sit udspil, og
som ordføreren også nævner i taler her, er det her såkaldte frit valg.
Ordføreren siger, at man skal have ret til at vælge et privat tilbud i
stedet for et offentligt tilbud, og jeg tror, at der nærmest ordret blev
sagt: uden at det udhuler det offentlige tilbud. Og det bliver jo nok
lidt svært, altså, for når vi kigger på, hvad problemerne egentlig er
i dag i svangreomsorgen i det offentlige, ud over at der er rigtig
mange, der flygter, fordi arbejdsforholdene er for dårlige, ser vi, at
det faktisk ikke er, fordi der er blevet færre jordemødre pr. fødsel,
men fordi mange af fødslerne er blevet meget mere komplicerede,
og udhulingen vil jo bestå i, at de private tilbud vil tage de nemme
fødsler, de ukomplicerede, dem uden diabetes, dem uden overvægt,
dem uden fødselsdepression og psykiske problemer, og overlade
resten til det offentlige og dermed udhule det offentlige. Eller: Hvad
siger Venstre til det?
Kl. 16:12

Tredje næstformand (Rasmus Helveg Petersen):
Værsgo.
Kl. 16:12

Kl. 16:09

Kirsten Normann Andersen (SF):
Men det kan jo i princippet stadig væk betyde, at man som anden‐
gangsfødende bliver smidt ud få timer efter fødslen, hvis det er
sådan, at vi ikke sammen laver en bund, der siger, at der må være
en eller anden grænse for, hvornår man kan smide folk ud. Og den
grænse måtte i virkeligheden gerne være – det er jeg nemlig enig
med ordføreren i – når den fødende selv synes, at hun er klar, uanset
om det er 4 dage eller om det er 1 dag eller om det er 2 timer efter

Marlene Ambo-Rasmussen (V):
Først og fremmest vil jeg gerne lige kommentere det første, ordføre‐
ren sagde, og sige, at jeg nemlig også tror, at vi kan komme rigtig
langt sammen, og det er jo i sig selv interessant.
I forhold til det med frit valg: Ja, det er vigtigt for Venstre, at
der er mulighed for frit valg. Nu har jeg selv besøgt den private
fødeklinik i Roskilde, Roskilde Fødeklinik, og jeg må bare sige, at
jeg fik lyst til at få et tredje barn på stedet, og nu er fru Pernille
Skipper jo selv gravid, så måske skulle hun også køre en tur forbi
og se den. Den samarbejder jo faktisk Region Sjælland, vil jeg så

58

Fredag den 16. april 2021 (B 159)

også lige sige, så det er jo en mulighed at gøre det. Vi i Venstre har
også sagt, at vi også gerne vil prioritere nogle ekstra midler til det
her område, og vi har også sagt, vi ikke skal og ikke vil være med til
at udhule det offentlige.
Nu er jeg ikke så meget inde i detaljen i forhold til takster osv.,
men jeg ved så meget, at der er noget, der hedder DRG-takster, og
det er noget af det, vi skal have kigget på, sådan at man sikrer, at
man ikke på den måde flytter og udhuler, for det er klart, at det kan
vi ikke være med til. Men vi er garant for, man skal have mulighed
for frit valg.
Jeg vil også bare sige, at jeg altså også har mødt rigtig mange
kvinder i de her måneder, hvor jeg har arbejdet intensivt med fød‐
selsområdet, og de har netop talt om den her mulighed for frit valg,
fordi en fødeklinik mange gange er en mellemting mellem det at
føde hjemme og det at føde på et sygehus.
Kl. 16:13

Tredje næstformand (Rasmus Helveg Petersen):
Spørgeren, værsgo.

om de problemer, de måtte have. Nogle har brug for at blive længe,
nogle har brug for at bliver der kort. Det leder frem til mit måske
ikke så overraskende spørgsmål til netop den her med 1 døgn for
fleregangsfødende, som jeg hørte Venstres ordfører sige, og 2 døgn
for førstegangsfødende. Men jeg hørte også ordføreren sige, at det
slet ikke burde være sådan. Problemet er egentlig noget andet. Så
mit spørgsmål er ganske simpelt: Hvis problemet er noget andet –
og det er jeg fuldstændig enig i – er det så ikke det, vi skulle tage
hånd om? For hvad med dem, der har brug for at blive der 3 døgn?
Risikerer vi, som ministeren var inde på, at vi faktisk kommer til
at give en masse til dem, der ikke har brug for det, dem, der er
ressourcestærke, som også kan bede om det, og derved misse dem,
der faktisk har behovet?
Kl. 16:15

Tredje næstformand (Rasmus Helveg Petersen):
Tak. Ordføreren, værsgo.
Kl. 16:15

Kl. 16:13

Pernille Skipper (EL):
Det er jo fuldstændig rigtigt, at der er forskel på en fødeklinik
og et sygehus, og heldigvis følges tilbuddet om fødeklinikker altså
også inden for det offentlige i rigtig mange regioner. Nu nævner
ordføreren selv min egen tilstand, og jeg kan med sikkerhed sige, at
det er et tilbud også inden for det offentlige i Region Hovedstaden.
Så det er ikke nødvendigvis det, at man gerne vil føde på klinik, der
er det afgørende her, det er, at Venstre jo ønsker, at man skal have
muligheden for at tage de penge, som ellers ville gå til det offentlige,
med over i det private, som ikke har en forpligtigelse til at tage
de komplicerede fødsler. Er det ikke korrekt forstået, at i Venstres
forslag ligger der jo også en ret til, at de private klinikker kan afvise
komplicerede eller potentielt komplicerede fødsler?
Kl. 16:14

Marlene Ambo-Rasmussen (V):
Tak, og tak til Enhedslisten, undskyld, Radikale for spørgsmålet.
Min tilgang til det – nej, nu har jeg simpelt hen glemt, hvad han
spurgte om. Jeg blev for så forvirret over, at jeg kom til at sige
Enhedslisten.
Kl. 16:16

Tredje næstformand (Rasmus Helveg Petersen):
Kan vi få gentaget spørgsmålet?
Kl. 16:16

Stinus Lindgreen (RV):
Jeg beklager, hvis det var frisuren, der forvirrede. Det var omkring
det med retten til 1 døgn for fleregangsfødende og 2 døgn for førs‐
tegangsfødende. Og ordføreren siger så, at det faktisk ikke er det,
der er problemet, og at vi burde tage fat om det, der er det reelle
problem.
Kl. 16:16

Tredje næstformand (Rasmus Helveg Petersen):
Værsgo, ordføreren.
Kl. 16:14

Marlene Ambo-Rasmussen (V):
I forhold til komplicerede fødsler: Nu har jeg det selv sådan, at første
gang ville jeg også foretrække at være på et sygehus, hvor der er
et helt arsenal af børnelæger osv., og hvor man efterfølgende kan
komme på en neonatalafdeling med barnet. Men helt ærligt vil vi
faktisk gerne udbrede det frie valg, og det er jo godt. Nu nævner
Enhedslistens ordfører selv det her med, at der også er offentlige
fødeklinikker, men er det ensbetydende med, at der ikke må være
private? Er det ensbetydende med, at jeg, hvis jeg skal have mit
tredje barn, ikke har mulighed for at gøre brug af de private fødekli‐
nikker? Det synes jeg helt ærligt ikke det skal være. Jeg synes, vi
skal udbrede det frie valg, og så har vi også sagt det meget udtrykke‐
ligt i vores udspil: Vi vil ikke være med til, at vi bare udhuler de
offentlige fødetilbud.
Kl. 16:15

Tredje næstformand (Rasmus Helveg Petersen):
Den næste spørger er hr. Stinus Lindgreen. Værsgo.
Kl. 16:15

Stinus Lindgreen (RV):
Tak for det, og tak til ordføreren for talen. Jeg synes, at der var
rigtig mange gode takter i det, jeg hørte deroppefra. Jeg er helt enig
i den – som jeg også hører ordføreren sige – individuelle tilgang
til den enkelte fødende og den enkelte familie. Lad os tage hånd

Tredje næstformand (Rasmus Helveg Petersen):
Værsgo.
Kl. 16:16

Marlene Ambo-Rasmussen (V):
Tak. Vores udspil handlede også rigtig meget om hele det forbered‐
ende område, for jeg synes i virkeligheden, at det er der, vi for alvor
skal sætte ind. Hvordan forbereder vi de fødende bedst muligt? Og
så vil jeg sige, at der jo også er den tilgang til det – det ved jeg fra
mig selv – at vi også rigtig gerne vil hjem efter fødslen. Så vi har sat
det som 2 døgn til førstegangs- og 1 døgn til fleregangsfødende. Det
er sådan set kun for at have et værn imod de her håbløse initiativer,
der har været i nogle regioner, hvor man har forsøgt at smide de
fødende hjem efter få timer. Det er simpelt hen ud fra den tankegang.
For i virkeligheden synes jeg, at hele det her med fritvalgstanken
og i den grad med det forberedende, altså fødselsforberedelse, er
vigtigt. Hvordan forebygger man, at der opstår problemer under
selve fødslen, og også når parret eller kvinden kommer hjem? Det
er jo i virkeligheden der, vi for alvor skal sætte ind, og det er i
virkeligheden også der, hvor vi rigtig kan rykke et eller andet. Så det
her bliver et værn mod de håbløse prioriteringer, der er ude i nogle
regioner. Men det andet er det, der bliver det interessante, og det er
det, der kan rykke noget på det. Det er også der, vi kan finde nogle
penge på den lange bane.
Kl. 16:17

Tredje næstformand (Rasmus Helveg Petersen):
Et opfølgende spørgsmål? Værsgo.

Fredag den 16. april 2021 (B 159)

59

Kl. 16:17

Kl. 16:20

Stinus Lindgreen (RV):
Tak for det. Ordføreren peger vel egentlig på, hvad problemet er.
Problemet er, at der er nogle, der bliver smidt hjem for hurtigt, og
det er jo, fordi der mangler ressourcer, der mangler personale, der
mangler plads og tid ude på fødegangene. Det er vel det, der er
problemet, så det er vel det, vi skal sikre.
For målet må vel være – og det vil jeg godt høre Venstres ordfø‐
rers holdning til – at dem, der har behovet for at blive 1, 2, 3, 4 dage
eller længere tid på fødegangen, selvfølgelig skal have det tilbud,
mens dem, der ikke har behov for det, selvfølgelig skal hjem og så
have hjælp hjemme. Det her med at lave en garanti, som rammer lidt
skævt i min optik, lyder som en lappeløsning på et reelt problem.

Marlene Ambo-Rasmussen (V):
Det beklager jeg rigtig meget, Liselott Blixt. Jeg sagde forkert. Min
mor er selv sosu-assistent, så der er på ingen måde noget nedværdi‐
gelse i det, tværtimod. Jeg synes, det er et meget, meget anerkendel‐
sesværdigt fag, vi taler om.
I forhold til de to beslutningsforslag har vi faktisk sagt, at vi
stemmer ja til Enhedslistens, og til SF har jeg sagt, også før jeg gik
i salen her i dag, at jeg synes, vi skal forsøge at lande en beretning,
for langt hen ad vejen er vi jo netop enige, og jeg mener helt oprigtig
talt, at det er med forebyggelsen, vi for alvor kan slå til. Jeg har
egentlig også lyttet ret meget til fagpersoner, og der er en del af dem,
der også siger, at det altså ikke er et spørgsmål om, om de skal ligge
der 1 eller 2 døgn eller sådan noget, og at det sådan set ikke burde
være det, vi lovgav omkring. Mange af de fagpersoner, jeg har talt
med, og jeg ved ikke, hvor DF står henne i det rationale, siger netop,
at det er på forebyggelsesdelen, vi for alvor kan ændre nogle ting.
Og jeg bliver også bare nødt til at sige, at hvis man får en ordentlig
forberedelse ind i forældreskabet, viser forskning, at man også har
bedre kendskab til selve fødslen, kommer bedre igennem den og
kommer hurtigere og bedre ud på den anden side.

Kl. 16:18

Tredje næstformand (Rasmus Helveg Petersen):
Tak. Værsgo.
Kl. 16:18

Marlene Ambo-Rasmussen (V):
Jeg er enig med ordføreren fra De Radikale så langt, at i virkelighe‐
den burde det ikke være det, der var meningen. Og i forhold til det
der med hvad jordemødre skal lave og hvor travlt de har ude på
arbejdspladsen, på fødegangene, er det i virkeligheden også det, vi
gerne vil kigge på. Det er et af vores forslag. Det vedrører også hele
organiseringen af det, for der tror vi også godt, at vi kan rykke på
nogle ting. Så skal vi også ind og kigge på, hvad det egentlig er, en
jordemoder laver i dag. Nu har jeg talt med en del af dem, og nogle
af dem nævner, at de f.eks. også skal rengøre en stue efter en fødsel.
Det kunne en sosu-hjælper eller en sosu-assistent vel også gøre.
Så der er også nogle muligheder for at kigge alternativt ind i det
her, og det er det, vi rigtig gerne vil i Venstre. Det er også derfor,
vores forslag er sådan allround, altså vedrører både før, under og
efter fødslen.
Kl. 16:19

Tredje næstformand (Rasmus Helveg Petersen):
Tak. Næste korte bemærkning er til fru Liselott Blixt. Værsgo.

Kl. 16:21

Tredje næstformand (Rasmus Helveg Petersen):
Værsgo til spørgeren.
Kl. 16:21

Liselott Blixt (DF):
Jamen altså, jeg er enig i, at forebyggelse er godt, men det er jo ikke
forebyggelse, når vi taler om anden-, tredje- og fjerdegangsforældre,
som måske har nogle andre grunde til, at de har brug for de flere
timer. Der er nogle helt andre ting, der spiller ind, og det er derfor,
jeg synes, det er maskinelt, når man kun ser på, hvad der kommer
ud, hvad der er fødsel, og hvad vi kan registrere – tjek, tjek – i stedet
for at se på hele personen, der skal hjem, måske til et hus, der flyder,
og med børn, der skriger, eller hvad der ellers kan være, der påvirker
psyken. Så det er hele personen, og det er hele familien, vi taler om.
Kl. 16:22

Kl. 16:19

Liselott Blixt (DF):
Jeg bliver mere og mere chokeret. Jeg troede, Venstre ville stemme
for de her forslag. Det, jeg hører ordføreren tale om, er noget ma‐
skinelt. Altså, vi har i Dansk Folkeparti sammen med Venstre lavet
garantier på behandling og udredning osv., og så er der det her
med, at når man er andengangsfødende, får man ikke samme garanti
som en førstegangsfødende. Der er altså nogen, der har en værre
fødsel anden gang, og måske har de også en lille en derhjemme,
som de ikke lige kan overskue at skulle hjem til med det samme,
og man ved jo, at det, man mange gange siger er en garanti, bliver
det, de ligger der. Så når man siger til en andengangsfødende eller
tredjegangsfødende, at vedkommende har en garanti på 1 dag, så
ryger vedkommende jo hjem efter 1 dag, selv om de måske har brug
for flere ting. Samtidig chokerer det mig også, at man blot siger, at
så skal en sosu – det hedder en social- og sundhedsassistent! – gøre
rent.
Så altså, er det ikke lidt maskinelt med de her ting?
Kl. 16:20

Tredje næstformand (Rasmus Helveg Petersen):
Tak. Værsgo til ordføreren.

Tredje næstformand (Rasmus Helveg Petersen):
Værsgo til ordføreren.
Kl. 16:22

Marlene Ambo-Rasmussen (V):
Det tror jeg heller ikke jeg har sagt noget andet omkring, hverken i
mit udspil eller i min tale her i dag. Jeg synes tværtimod netop, at
vi har fokus på familien hele vejen rundt. Vi har sågar i vores udspil
også nævnt noget omkring en screening af både moren og faren for
fødselsreaktioner efterfølgende og allerede under graviditeten også.
Så jeg synes egentlig, vi har ret meget fokus på familien som helhed,
og jeg mener helt oprigtig talt, at det altså kunne være interessant at
kigge på, hvor meget vi egentlig kunne gøre det bedre i forhold til
forebyggelse og forældreforberedelse, som netop ville gøre, at de her
forældre også havde lysten og overskuddet og nok viden om det til
efterfølgende at tage hjem.
Kl. 16:22

Tredje næstformand (Rasmus Helveg Petersen):
Tak. Den næste korte bemærkning kommer fra fru Susanne Zimmer.
Værsgo.

60

Fredag den 16. april 2021 (B 159)

Kl. 16:22

Susanne Zimmer (UFG):
Tak, og tak til ordføreren. Anerkender ordføreren, at arbejdsvilkåre‐
ne, lønniveauet har stor betydning for, at vi nu står og mangler
svangerskabspersonale i den her proces før, under og efter fødslen?
Kl. 16:23

Tredje næstformand (Rasmus Helveg Petersen):
Værsgo til ordføreren.
Kl. 16:23

Marlene Ambo-Rasmussen (V):
Nu er jeg familie- og trivselsordfører, og jeg vikarer også som
social- og sundhedsordfører, børne- og undervisningsordfører og ud‐
lændingeordfører, men beskæftigelsesordfører er jeg dog trods alt
ikke. Jeg synes faktisk, at rigtig mange af vores forslag netop skal
være med til at løfte området som helhed, så det også gør, at de
vilkår, de her jordemødre bliver udsat for derude, skal forbedres, og
det er vi fuldstændige enige med dem i.
Men i forhold til at stå og diskutere løn her ved spørgeren såvel
som jeg, at det ikke er noget, vi kan stå og diskutere her, for det
ligger i nogle overenskomstforhandlinger et andet sted. Og jeg er
ikke engang beskæftigelsesordfører, heller ikke når jeg vikarierer. Så
det må du spørge beskæftigelsesordføreren om.
Kl. 16:23

Tredje næstformand (Rasmus Helveg Petersen):
Så siger vi tak til ordføreren for Venstre. Den næste ordfører i ræk‐
ken er fru Liselott Blixt, Dansk Folkeparti. Værsgo.
Kl. 16:24

(Ordfører)
Liselott Blixt (DF):
Mange tak. Jeg vil starte med at takke de to partier, der har frem‐
sat de her beslutningsforslag, og jeg vil sige, at når vi ser gode
forslag, stemmer vi selvfølgelig for, for det her er noget, der er
vigtigt. Jeg ved, der har været problemer de seneste par år, og det er
også derfor, at Dansk Folkeparti under den forrige regering fik sat
penge af til området, men det har ikke været nok, og når vi læser
i aviserne, at jordemødre græder og fødende får traumer, reagerer
vi, og derfor har der også været en rigtig stor debat. Problemet har
hovedsagelig været i hovedstaden, og det kan vi undre os over. Jeg
har som sundhedsordfører stået på den her talerstol og fået høvl af
socialdemokratiske sundhedsordførere i rigtig mange år for, hvorfor
vi ikke gjorde noget, og hvorfor man ikke fulgte Sundhedsstyrelsens
svangeranbefalinger osv., og der var vi også enige om, at hvis man
bare erstattede det her »kan« med et »skal«, havde vi haft en rigtig
god barsel for alle, for der står ikke noget med dage og timer, eller
hvad det nu er, men at man ikke sendes hjem, før man er tryg, som
man også skal være inden.
Så kan man godt kigge på mig og tænke: Det er mange år siden,
hun har fået børn. Ja, men jeg har heldigvis fået to børn, og den ene
har givet mig to børnebørn på 2 og 4, og min svigerdatter er gravid,
så den tredje er på vej. Jeg er meget tæt på det, så jeg ved, hvad der
sker, og der er rigtig meget at kritisere. Jeg er så heldig, at jeg bor i
Region Sjælland, og det gør mine børn også, så derfor er det Region
Sjællands sygehuse, de frekventerer, og de har valgt det offentlige og
har været yderst tilfredse. Jeg vil sige, at min datter fik lov til at sove
på barselsstuen, fordi der ikke var andre steder at sove, så derfor tog
de hjem næste morgen. Jeg tror, de var der 8 timer, kom hjem, og det
gik fantastisk. Og anden gang kørte de ind, fødte, og hjem igen. Så
det er slet ikke, fordi man skal være der, og det er jo heller ikke det,
der er formålet.

Problemet er bare, at hvis man begynder at sige, at nu er det det,
vi går efter, eller at vi nu har nogle måltal, så bliver det bare det,
der er gældende. Jeg er endda også bange for at sige to dage, men
to dage er bedre, end hvad der er i dag, hvor man siger fire timer.
Derfor støtter jeg forslaget, for det er vigtigt, at man kan være tryg.
Og der er mange ting, der ligger til grund for at være det, og som jeg
også sagde til Venstres ordfører, er det for nogle måske anden eller
tredje fødsel, som er den værste. Vi ved ikke, hvilke komplikationer
der kommer. Der er meget, meget stor forskel på fødsler. Det kan
godt være, at der er nogle, der er yngre, men det skal man så heller
ikke være. Man bliver også mange gange påduttet noget, for f.eks.
var min datter 21 år, og så fik hun at vide, at hun var ung, og så
skulle hun ind under det her med sociale undersøgelser, og jeg ved
ikke hvad, men hun var ikke socialt udsat eller noget som helst
andet. Man skal passe på med at dele alle op i kasser eller tro, at
alle ville gå til forældrefødselsforberedelse, for der er måske nogle
mænd, som ikke har lyst til at komme derhen.
Jeg synes, man skal kigge meget bredere, for der er brug for
noget, der er meget mere vidtgående, også fordi de unge i dag sidder
meget mere på sociale medier, og jeg ved, at fødselsforberedelse
for dem faktisk mange gange foregår i facebookgrupper, hvor de er
sammen med andre, der skal føde omkring samme tidspunkt, hvor de
så giver hinanden råd og sådan noget. Det har jeg faktisk talt med
Jordemoderforeningen om, og jeg mener, at der er brug for det, for
det er der, de unge er, og de fravælger den fødselsforberedelse, der
er i dag, fordi det er noget koldt og maskinelt, og det er det, jeg er
bange for, altså når Venstre fortæller om deres forslag, hvor de skal
opdeles i bestemte grupper osv.
Vi bliver nødt til at se på, at vi er forskellige, at vi vokser op
på forskellige måder, og på, hvordan vores netværk omkring os er.
Min datter kunne komme hjem, fordi jeg var der og kunne fortælle
hende, hvad hun skulle gøre, og så skulle hun bare følge op, og hun
ammede også i 2½ år, det er nemlig rigtig sundt. Men det er det, der
er forskellen, og det bliver vi nødt til at tage med ind, når vi har en
familie, hvor der kommer et nyt barn til. Vi skal kigge på de sociale
forhold, netværket, hvor de bor, hvad det er for et hjem, de skal hjem
til, om de skal hjem til et hjem, der ikke bliver rengjort, eller hvor
der er alle mulige andre ting i vejen, for man kan altså godt ryge ned
psykisk, og vi ser rigtig mange, der får depressioner.
Så jeg mener, vi skal gøre en helhedsindsats, og derfor kunne jeg
godt tænke mig, at vi gik ind og forhandlede det, så det ikke bare
blev bum, bum, bum, og så tror vi, det er godt med det. Det er ikke
sådan, det skal være, for der skal mange andre indsatser til, der skal
være valgmuligheder, og vi skal kigge på de enkelte familier på en
anden måde, end vi gør i dag.
Så er min tid gået.
Kl. 16:29

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te ordfører er hr. Stinus Lindgreen fra Radikale Venstre.
Kl. 16:30

(Ordfører)
Stinus Lindgreen (RV):
Tak til formanden, og mange tak til ordførerne for Enhedslisten og
SF for at sætte en meget vigtig dagsorden på programmet. For der
er jo ingen af os, der ikke bliver berørt af de mange historier, der på
det seneste har været fremme, og som igen vidner om et voldsomt
presset fødeområde. Det er hårdt at læse om alle de oplevelser, som
nogle mødre desværre bliver udsat for, og vi kan ikke være bekendt,
at vores personale på fødegangene skal løbe alt, alt for hurtigt. Det er
urimeligt over for de fødende og deres partnere, som vi skal sikre en
tryg og god start på tilværelsen som familie, og det er urimeligt over

Fredag den 16. april 2021 (B 159)

for vores sundhedspersonale, som vi skal sikre ordentlige arbejdsvil‐
kår.
Det tager vi alle her i salen alvorligt, kan jeg høre, og det er
jo dejligt. Det lover godt for de kommende forhandlinger. Og jeg
tager det personligt meget alvorligt, både som sundhedsordfører for
Radikale Venstre og som far, der selv har oplevet det indefra og
snart skal til det for fjerde gang, for at det ikke skal være løgn. Der
er store udfordringer, der skal tages hånd om. Jeg kender af flere
årsager bedst til Region Hovedstaden, der jo desværre også rummer
mange af de problemer, der har været beskrevet i medierne. Her
har vi i Region Hovedstaden i regionsrådet, hvor jeg jo også sidder,
netop besluttet at løfte området. Og mon ikke, det også kommer til
at fylde i de kommende budgetforhandlinger, både i denne og i andre
regioner.
De konkrete forslag, som vi skal behandle her i salen i dag,
handler om to ting. Det første forslag, som er fremsat af fru Kirsten
Normann Andersen fra SF, vil pålægge regeringen at fremsætte et
lovforslag, der indeholder et krav om mindst 2 dages ophold til alle
fødende og deres partnere. Det lyder sympatisk, og jeg deler intenti‐
onen, men vi kommer ikke i Radikale Venstre til at støtte det. Et
sådant forslag vil lægge beslag på mange ressourcer, og ud over det
ikke er finansieret i selve forslaget, er jeg ikke overbevist om, som
jeg har nævnt i mine tidligere spørgsmål, at det er den mest optimale
brug af ressourcer. Netop fordi området er så presset, som det er, er
det i mine øjne vigtigt, at vi gør det helt rigtige. Jeg har også noteret
mig, at det ikke er et ønske, der nyder bred opbakning i de faglige
miljøer, netop fordi det ikke er den bedste brug af ressourcerne. Vi
skal – og det er jeg fuldstændig enig i – selvfølgelig sørge for, at de
familier, der har brug for det, kan blive på hospitalet et eller flere
døgn alt efter behov. Det er bare i min optik vigtigt, at vi sikrer en
god og tryg start for alle familier, men det bør tage højde for de
individuelle behov i den enkelte familie.
Det andet forslag fra fru Pernille Skipper pålægger regeringen
at indkalde til forhandlinger om fødeområdet. Det er jo helt oplagt
nødvendigt med forhandlinger. Vi har i Radikale Venstre fremlagt
vores planer for, hvad vi mener, der skal gøres på fødeområdet, og
der er rigtig mange ting, der skal ses på. Det starter allerede ved
den første jordemodersamtale, hvor der bør være længere tid, så man
kan planlægge det videre forløb baseret på den enkelte familie og
deres behov. Der skal sikres ordentlig fødselsforberedelse, så alle
får en tryg og god start på den nye tilværelse som familie. Der
skal sikres nok personale på fødegangene, og vi skal sørge for ro
og trygge rammer omkring selve fødslen, der tager hensyn til den
enkelte familie.
Netop fordi der er så mange aspekter, er det helt afgørende, at
det gøres grundigt og med blik for det samlede sundhedsvæsen,
for der er rigtig mange områder, der alle sammen trænger. Derfor
mener jeg også, at det er klogt at vente på de anbefalinger, som
Sundhedsstyrelsen netop nu arbejder på, så vi virkelig kan tage hånd
om problemet, finde de rette løsninger og sikre den nødvendige
finansiering. Og så mener jeg helt principielt, at det bør indgå i de
samlede forhandlinger om den sundhedsreform, som jeg heldigvis
har hørt både statsministeren og nu i dag sundhedsministeren love at
vi blev indkaldt til i år.
Det var ordene herfra. Tak.
Kl. 16:34

Tredje næstformand (Rasmus Helveg Petersen):
Tak til ordføreren. Det gav anledning til et par korte bemærkninger.
Det er først fra fru Kirsten Normann Andersen. Værsgo.
Kl. 16:34

Kirsten Normann Andersen (SF):
Tak for det, og tak for ordførertalen. Nu siger ordføreren jo ganske
vist, at hvis man har brug for det, skal man have muligheden for at

61

blive på barselsafdelingen. Nu ligger der ikke i forslaget her, at vi i
SF forestiller os, at vi skal binde alle nye forældre til en barselsseng
i to døgn, tværtimod. Men det er jo et forsøg på netop at holde
bunden under fødeområdet. Så hvis man rent faktisk har brug for den
tryghed, der ligger i at kunne være på et barselsafsnit efter en fødsel,
mener Radikale så, at det kun kan være en ret, som man skal have
opfyldt, hvis det er sådan, at vi finder penge til det?
Kl. 16:34

Tredje næstformand (Rasmus Helveg Petersen):
Ordføreren, værsgo.
Kl. 16:35

Stinus Lindgreen (RV):
Tak for det. Naturligvis skal vi finde penge til det. Jeg er helt enig
i problemet, som ordføreren peger på: at der er mødre, der bliver
sendt alt, alt for hurtigt hjem. Jeg er bare bekymret for, at den model,
der bliver lagt frem her, ikke er den rigtige.
Vi hørte ministeren tidligere sige, og jeg er fuldstændig enig,
at det ofte er dem, der er mest ressourcestærke, der gør krav på
det, de har ret til, og min bekymring vil være, at vi kommer til at
bruge ressourcerne skævt. Jeg så hellere, at sundhedspersonalet ude
på fødegangene, i samtale med familien naturligvis, giver det, der er
behov for. Det er det, vi skal sikre.
Vi er jo enige om problemet. Der er simpelt hen ikke nok ressour‐
cer. Der er ikke nok tid. Der er ikke nok personale. Det vil jeg
hellere sikre, så vi kan sørge for, at dem, der er behov for at blive,
kan blive, så længe de har brug for det, og de andre kan få lov til at
komme hjem og få hjælp derhjemme, hvis det er det, de har brug for.
Det mener jeg er en langt bedre brug af ressourcerne.
Kl. 16:35

Tredje næstformand (Rasmus Helveg Petersen):
Værsgo, spørgeren.
Kl. 16:35

Kirsten Normann Andersen (SF):
Hvis du er svag, kan du godt få lov til at blive visiteret til det her, og
hvis ikke ... Jeg synes simpelt hen, det er den billigste undskyldning,
undskyld, jeg nogen sinde har hørt: Hvis man giver en ret til, at
man gerne må være på en barselsafdeling efter en fødsel, er det kun
de stærkeste fødende, som vil benytte sig af den, og ikke dem, der
måske rent faktisk kunne have behovet for det. Altså, jeg tror ikke
på, at der er en eneste, der bliver på sådan en barslesafdeling et
sekund mere, end man har brug for; man vil gerne hjem med det der
lille nye barn. Men hvis der ikke er et tilbud, svigter man da vel også
dem, der har behovet, eller hvad?
Kl. 16:36

Tredje næstformand (Rasmus Helveg Petersen):
Værsgo.
Kl. 16:36

Stinus Lindgreen (RV):
Jeg beklager, hvis jeg ikke fik formuleret mig helt klart. Det, som
ordføreren sagde her, var i hvert fald ikke det, der var min intention.
Jeg mener ikke, at det er så simpelt, og det var ikke min mening at
sige, at det kun ville være de ressourcestærke, der ville benytte sig
af en sådan ordning. Jeg lytter bare til, hvad mange af dem, der rent
faktisk er derude, siger: at det her ikke i deres optik er den rigtige
måde at løse problemet på.
Vi er jo helt enige om problemet – helt enige om, at der er nogle,
der har brug for at kunne være der i længere tid, og som bliver sendt
for hurtigt hjem. Det skal vi have løst. Jeg tror ikke, det her er den
rigtige måde at gøre det på, og jeg er bange for, at vi kommer til

62

Fredag den 16. april 2021 (B 159)

at bruge ressourcerne skævt, i forhold til hvordan vi kunne løfte det
samlet på fødeområdet.
Kl. 16:37

Tredje næstformand (Rasmus Helveg Petersen):
Tak for det. Den næste korte bemærkning er til fru Pernille Skipper.
Værsgo.
Kl. 16:37

Pernille Skipper (EL):
Jeg er enig med SF's ordfører i, at der er et eller andet lidt mystisk
i det, at der ligger sådan en antagelse af, at man bliver hængende
på hospitalet, fordi det er fedt. Jeg ved godt, at det hedder et barsels‐
hotel, men det er altså ikke noget spaophold – bare lige for at sige
det. Det ved hr. Stinus Lindgreen også med nummer fire barn på
vej, altså at det ikke er, fordi man sådan hænger med champagne og
bobler; det er ikke et hotel. Så vil folk ikke gerne hjem? Det er det
ene.
Det andet er, at hr. Stinus Lindgreen selv siger, at man skal starte
med at gøre den første jordemodersamtale længere. Der skal være
bedre tid. Det kan jeg bare ikke forstå. Hvad nu, hvis man ikke har
brug for lang tid? Er det så ikke skævt, hr. Stinus Lindgreen, at
Radikale Venstre har en holdning til, at den tid er for kort? Altså, det
virker lidt selektivt.
Kl. 16:38

Tredje næstformand (Rasmus Helveg Petersen):
Tak. Ordføreren.
Kl. 16:38

Stinus Lindgreen (RV):
Tak for det. Til det første vil jeg sige, at nej, jeg tror ikke, at der er
mange, der har lyst til at blive på hospitalet længere end allerhøjst
nødvendig. Jeg lytter bare til den bekymring, der er ude i de faglige
miljøer, hvor de siger, at det her er de bekymrede for den vil trække
ressourcerne i en forkert retning. Vi skulle hellere sørge for, at der
overhovedet ikke er behov for – som tidligere ordførere også har
sagt – at lave de her rigide regler for, hvor længe de må være der.
Min bekymring kunne også være, i forhold til hvis man har brug for
at være der i 3 eller 4 dage og man har et krav på 2 dage. Hvordan
løser vi det? Jeg så hellere en meget mere fleksibel, meget mere
individuel tilgang til det.
Til det andet spørgsmål omkring den første jordemodersamtale
vil jeg sige, at ganske rigtigt er det nok ikke alle, især ikke flergangs‐
fødende, der har brug for 1 time. Pointen fra vores side er at sørge
for at gøre noget ved den samtale, der i dag kun er 20 minutter og
har været det de sidste 10-15-20 år. Hvis man bruger længere tid,
især ved de førstegangsfødende, for at finde ud af, hvad det er for
en familie, man har, og om der er nogle specielle behov, kan man
derved spare tid og ressourcer på sigt i forløbet.
Kl. 16:38

Tredje næstformand (Rasmus Helveg Petersen):
Værsgo.
Kl. 16:38

Pernille Skipper (EL):
Men det er præcis det, der er argumentet for alle de andre rettighe‐
der, som vi taler om, altså en bund, et minimum, for at sikre, at
hvis behovet er der for seks gange fødselsforberedelse på små hold,
så skal man have mulighed for det. Man behøver ikke; det er ikke
tvang. Hvis man har behov for 2 dage eller mere på hospitalet, skal
man have mulighed for det. Det er ikke tvang. Og hvis man har
behov for mere end 20 minutter til den første vores samtale, skal
tiden være sat af til det. Men med hr. Stinus Lindgreens argumenta‐

tion ville det jo også betyde, at hvis man sætter 1 time af til alle
jordemodersamtaler, så ville man risikere at spilde noget tid og med
hr. Stinus Lindgreen egne ord at bruge ressourcerne skævt.
Kl. 16:39

Tredje næstformand (Rasmus Helveg Petersen):
Værsgo.
Kl. 16:39

Stinus Lindgreen (RV):
Ja, pointen er, at når jeg taler med jordemødre derude og ser på,
hvordan de bruger tiden i dag, så er der rigtig mange områder, der
fylder meget mere. Vi har mange flere komplicerede fødsler, mange
flere, der er kronikere og diabetikere, og vi kan scanne meget mere,
så de bruger ressourcerne dér, og alt muligt. Der er et ønske om at
bruge tid på at kortlægge fra starten, hvad det er for en type familie,
og hvad det er for en type graviditet, man har med at gøre. Og
det er deres vurdering, at det ville kunne spare tid på sigt at bruge
tiden der, hvor der er behov for det, og mindre der, hvor der er
mindre behov for det. En person som jeg behøver ikke samme tid
til jordemodersamtaler i forbindelse med en graviditet fjerde gang,
som førstegangsfødende har. Det er præcis den fleksibilitet, som jeg
gerne så at vi fik ind i vores system.
Kl. 16:40

Tredje næstformand (Rasmus Helveg Petersen):
Tak til ordføreren. Der er ikke flere korte bemærkninger. Den næste
ordfører er hr. Per Larsen fra Det Konservative Folkeparti. Kan jeg
overtale hr. Stinus Lindgreen til lige at gøre talerstolen klar? Tak.
Værsgo.
Kl. 16:40

(Ordfører)
Per Larsen (KF):
Tak for det, formand. Også tak til både fru Kirsten Normann Ander‐
sen fra SF og fru Pernille Skipper fra Enhedslisten for at sætte lys
på et meget vigtigt emne, nemlig at sikre gode fødselsforløb for
familierne.
For mange kan det at føde desværre være en utryg oplevelse.
Fødeafdelingerne er presset, og mange par føler i dag, at de bliver
hastet igennem. Det er langtfra jordemødrenes skyld. De løber alle‐
rede meget stærkt og gør alt for, at det skal blive en rigtig god
oplevelse at blive forældre.
Men vi må konstatere, at der ikke er jordemødre nok. Derfor
har vi også i Det Konservative Folkeparti foreslået, at jordemødre‐
ne skal have nogle flere kollegaer. Helt præcis vil vi tilføre 244
jordemødre til landets fødeafdelinger. Ifølge Jordemoderforeningen
vil forslaget nemlig give jordemødre nok til at sikre en god kvalitet
ved fødslerne, og god kvalitet skal der være – trygheden skal tilbage,
og arbejdsforholdene på fødeafdelingerne skal være bedre. Der skal
være tryghed både før fødslen, under fødslen og efter fødslen. Og
efter fødslen kommer de kommunale sundhedsplejersker jo også ind
i billedet.
Vi synes også, det er en god idé at sikre førstegangsfødende ret
til et lidt længere ophold på fødeafdelingerne, hvis der er behov for
det. Den nybagte familie skal nemlig ikke være nervøs for at blive
sendt hjem ganske kort tid efter fødslen. Men vi mener ikke, det er
hensigtsmæssigt at tilbyde alle fødende den mulighed – simpelt hen
fordi det vil skabe flere problemer, end det løser, så længe der ikke
er kapacitet nok. For fleregangsfødende må det derfor være en sund‐
hedsfaglig vurdering, der ligger til grund for, hvornår hjemsendelse
er passende.
Vi kan derfor ikke støtte SF's forslag, men vi vil gerne støtte op‐
fordringen fra Enhedslisten til regeringen om at indkalde til forhand‐
linger. Det hørte jeg også ministeren kvittere for, og det er rigtig fint.

Fredag den 16. april 2021 (B 159)

Som også på andre områder må det gerne være før sundhedsaftalen,
for jeg synes faktisk, at der er mange ting, vi godt kan tage hul på
allerede nu, og som presser sig på; det gør det her emne bestemt, så
lad os nu se at komme i gang. Tak for ordet.
Kl. 16:43

Tredje næstformand (Rasmus Helveg Petersen):
Tak til den konservative ordfører. Der er ikke nogen korte bemærk‐
ninger. Den næste ordfører er hr. Lars Boje Mathiesen fra Nye Bor‐
gerlige. Værsgo.
Kl. 16:43

(Ordfører)
Lars Boje Mathiesen (NB):
Tak. Jeg har selv haft fornøjelsen af at stifte bekendtskab med en fø‐
degang to gange – og de har faktisk for vores vedkommende, må jeg
sige, været to rigtig, rigtig gode oplevelser – og i den anledning skal
jeg lige sige: Hej Agnes og hej Anna, farmand kommer forhåbentlig
snart hjem.
Når man så dykker lidt ned i tallene, kan man se af den undersø‐
gelse, som man lavede i 2018, tror jeg det var, hvor de tjekkede op
på 7.400, var det vist, at 87 pct. af de fødende faktisk var tilfredse
med det fødselsforløb, de havde været igennem. Jeg synes også, det
er værd at tage med i den samtale, vi har. Og vi har ikke nogen
holdning om, at der ikke er noget galt; vi har ikke en holdning om, at
der ikke skal laves noget om, men jeg synes også, det er væsentligt,
at sige, at da man undersøgte rigtig, rigtig mange, var rigtig mange
af dem faktisk tilfredse med deres samlede forløb.
Så er der to forslag her. For det første et af Enhedslisten, som vil
indkalde til nogle forhandlinger. Jamen det er vi i Nye Borgerlige
selvfølgelig altid med på, så det kan vi godt støtte. Det synes vi er
sådan en kollegial ting – når folk gerne vil indkalde til forhandlinger,
støtter vi det i princippet altid, og vi kommer gladelig til dem.
Så er der SF's forslag, som vil koste, som ministeren siger, om‐
kring 100 mio. kr. Det er ikke noget, der skræmmer os, vil jeg sige
– 100 mio. kr. – og vi vil også gerne anvise en finansiering med det
samme. For det er sådan, at i regionernes budget bruger man faktisk
2,6 mia. kr. på det, der hedder regional udvikling, og hold da op,
hvor der bliver spildt mange penge og fråset med mange penge dér
til alle mulige sjove projekter. Så vi så gerne, at man f.eks. bare fra
næste år sagde, at så kunne det beløb være 2,5 mia. kr. – stadig væk
masser af penge til regionalt frås derude, men så kunne man fylde de
100 mio. kr. derover. Det vil sige, at finansieringen ikke ville være et
problem.
Så er det mere et spørgsmål om, om det er det rigtige og den
rigtige måde at løse det på. Og det kunne jeg godt tænke mig at få
nogle tal på, inden jeg bliver overbevist om det. For spørgsmålet er,
om det her er et generelt problem, eller om det mere er regionalt.
Altså, når man hører Region Sjælland, er Slagelse Sygehus godt
med; Herlev Sygehus har kæmpestore problemer. Vi hører, at nogle
steder kører det fint. Hvad er det, som de regioner og de hospitaler,
som har de her store problemer, gør galt fagligt og i den måde, de
organiserer deres arbejde på? Har de organiseret det anderledes? Har
de en anden struktur? Ligger der en anden model for, hvordan de
sosu-assistenter arbejder på de afdelinger, i forhold til hvordan det er
på andre afdelinger?
Jeg synes, der er en lang række elementer, som skal undersøges,
for at vi kan sige, at det er det rigtige at gøre. Det kan godt være
det rigtige at gøre i, og vi er ikke afvisende over for det, men vi
synes, at vi godt vil have nogle data, nogle tal på det i forhold til at
spørge: Hvor er problemerne? Hvad ligger der i det? Er det, fordi der
rent geografisk er nogle skævheder, i forhold til hvor mange ekstra
undersøgelser der skal være i f.eks. Region Hovedstaden kontra an‐
dre steder i landet, og at de her jordemødre derfor er mere pressede
dér og har flere opgaver, end de ellers ville have?. Så der er en

63

lang række områder der, som vi godt kunne tænke os at kigge på, i
forhold til hvad det er, der gør, at der er meget, meget stor forskel på
det, f.eks. sådan noget, som at de har ubesatte stillinger nogle steder,
men mangler ansøgere nogle andre steder. Der kan ligge noget i
forhold til ledelse; der kan ligge en masse ting der, som vi gerne vil
have undersøgt, inden vi vil sige, at vi vil støtte præcis den model.
Men finansieringen mener vi man sagtens kan finde. Og vi er
meget, meget enige med De Radikale – det skal jo ikke være således,
at folk, hvis de har behov for at være der, ikke kan være der på grund
af noget strukturelt i forhold til ressourcer. Så det er vi åbne over for
at kigge på. Det skal være ordene herfra. Så god weekend til jer alle
sammen.
Kl. 16:47

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te ordfører er fru Susanne Zimmer. Værsgo.
Kl. 16:48

(Privatist)
Susanne Zimmer (UFG):
Jeg tror, at vi alle sammen ved, at de første 1.000 dage af et barns liv
er afgørende for barnets fremtidige liv. Og børnene er vores fremtid,
og det er helt afgørende for familiens trivsel og for forældrenes evne
til at være gode forældre, at barnet får en god start og familien får en
god start.
Men sådan ser det ikke ud lige nu. Vi har en skævhed, sådan at
de forældre, der har brug for mere hjælp, end de kan få, kan betale
for at få hjælp. Man kan f.eks. få 2 timers ammerådgivning for 2.500
kr. Så kan man blive rustet lidt og få den hjælp, som man ikke får fra
det offentlige. Det er vigtigt at se på fødselsforberedelser, på fødslen,
på sundhedsplejerskebesøg efterfølgende, på ammevejledning og på
de ting, der kan give en god start på barnets liv.
Der er en større utilfredshed med fødselsforberedelserne, kan vi
høre fra Jordemoderforeningen. Der er fødende med traumer fra
deres fødsler, hører vi fra flere 100 fødende i Region Hovedstaden,
fordi de bl.a. bliver flyttet fra ét fødested til et andet i løbet af
fødslen. Og det er sket inden for de sidste år. Børn udsættes for
unødvendig fare under fødslen, kan vi også se fra DR og andre
medier.
Der skal være en bedre og mere lige behandling i landet. Det
skal ikke være postnumrene, der afgør, om man får en god start på
livet eller ej. En reaktion på det er måske, at vi ser rigtig mange
hjemmefødsler. Der har været en fordobling af hjemmefødsler fra
2012 til 2016 – så på det tidspunkt var 3 pct. hjemmefødsler. Det kan
være en rigtig fin ting, men hvis man gør det, fordi man er utryg ved
at skulle ind i det offentlige system og ind på sygehusene, er det en
rigtig dårlig baggrund. Det er faktisk sådan, at kun halvt så mange
oplever komplikationer, når de har hjemmefødsel, og det begrundes
med, at der er mere ro og tryghed, og det er jo det, vi har brug for
også at få på vores fødestuer.
Når vi taler om at forbedre fødendes forhold og oplevelser, er vi
nødt til at se på personalets forhold og oplevelser på hospitalerne
– det hænger sammen. Vi skal have bedre forhold for fødende, og
det skal bl.a. sikres, ved at vi får bedre forhold for jordemødre og
andre faggrupper. Vi skal have ansatte, der tager sig af familien i
deres graviditet og fødselsforløb. Vi er nødt til at kigge på strukturer
og ikke bare give lov til de 2 dage på barselsafsnittet. Det er fint,
at SF har lavet et overslag over, hvad det vil koste at indlogere en
familie på et barselsafsnit i 2 dage, men det her er et strukturelt
problem, som har dybe rødder i besparelser på sundhedsområdet,
umulige effektiviseringsforsøg og uværdige løn- og arbejdsvilkår for
de ansatte i sektoren.
I mange år har personalet råbt op på hospitalerne. Det seneste
stykke tid har vi set mange nye bevægelser spire frem inden for

64

Fredag den 16. april 2021 (B 159)

sundhedssektoren i forhold til de kvindedominerede fag. Der er en
voksende bevægelse af jordemødre, som siger, at nu er nok nok, og
dem skal vi tage seriøst. En tredjedel af jordemødrene har skrevet
under på et åbent brev til formanden for Region Hovedstaden, hvor
de kræver ordentlige arbejdsvilkår og skriver: »I er ved at kvæle
både os, kvinderne i vores varetægt og det fag, vi brænder for.«
Over 1.000 jordemødre og studerende nægter at skrive under på
nye ansættelseskontrakter i det offentlige, fordi de oplever urimelige
arbejdsvilkår og en latterlig lav løn. Jordemødre bryder sammen på
arbejdet og går ned med stress, og to tredjedele har faktisk overvejet
at sige deres job på fødegangen op. Ja, selv en blind kan se, at der er
noget galt.
I Frie Grønne bakker vi derfor op om forslaget om at indkalde til
forhandlinger om fødendes rettigheder, hvor vi kan finde ambitiøse
løsninger for at forbedre vilkårene for fødende og forbedre vilkårene
for ansatte i sektoren. Vi ser situationen på fødegangene som et
strukturelt problem, der hverken kan eller skal løses med opportune
snuptagsløsninger og lovgivning, som giver 2 dages ret til at være på
barselsgangen.
Lad os få de faglige organisationer og erfaringerne fra gulvet
med, og vi kan starte med at kigge på Jordemoderforeningens udspil.
Vi vil i forhandlingerne presse på for at sikre gode rammer og
muligheder for fleksibilitet lokalt og regionalt og lade de specifikke
faglige vurderinger være op til det dygtige personale med faglighed
og erfaring på området. Vi støtter begge forslag. Tak.
Kl. 16:53

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Der er
heller ikke flere servietter, men der kommer nogle her, og så klarer
vi det nok alt sammen. Vi har masser af servietter.
Den næste ordfører er ordfører for forslagsstillerne på B 159 fru
Kirsten Normann Andersen. Værsgo.
Kl. 16:53

(Ordfører for forslagsstillerne)
Kirsten Normann Andersen (SF):
Mange tak. Tak for ordet, tak for bemærkningerne. Tak, fordi I
holdt ud til at forhandle her sidst på en fredag eftermiddag. Og ikke
mindst tak for bemærkningerne til forslaget om 2 dages barselsop‐
hold for fødende.
SF har fremsat beslutningsforslaget, fordi det er tydeligt, at der
er behov for handling på fødselsområdet. Når en lille ny kommer
til verden, er det et af livets største mirakler. Som nybagt forælder
kan man føle sig på gyngende grund. Hvad føler det lille barn?
Hvorfor græder det? Er det det rigtige, man gør? Er jeg nu en god
nok forælder? De tanker tror jeg alle, der har fået børn, kender.
Desværre har vi længe set problemer på fødselsområdet tårne sig
op. Det ved alle partierne herinde. Det ved ministeren også godt, for
vi, Enhedslisten og SF, havde ham jo i samråd for bare nogle uger
siden netop også om fødselsområdet.
Da Marie fødte sin søn Emil, blev hun sendt hjem efter kun 4
timer. Det er jo nok bare det, man skal, tænkte hun. Men hun havde
bare ikke fået amningen til at fungere, og det endte med, at hun
besøgte Rigshospitalet hver anden dag i de følgende 2 uger. Og fordi
hun ikke kunne få amningen til at fungere, følte hun sig stresset både
over amningen, men også over, om hun var god nok. Marie var alene
om at få amningen i gang, men hun er langtfra alene om problemet.
Siden 2018 har man vidst, at hver tredje kvinde i ringe grad
følte sig forberedt på amningen, og hver fjerde fik ikke den hjælp til
amningen, de havde brug for, på hospitalet. De problemer rammer
ikke kun de fødende. De rammer heller ikke kun partnerne til de
fødende. De rammer i den grad også jordemødrene.
Den utryghed og de mange spørgsmål skal vi have sat en stopper
for. Læg dertil adskillige beretninger fra jordemødre og personale på

fødegangene, der ikke føler, at de kan udføre deres arbejde ordentligt
på grund af en enorm travlhed. Et godt fødselsforløb giver ro i
maven, tryghed i sindet og faglig stolthed ikke mindst.
For det er altså ikke bare noget, de siger. Nej, landets største
fødeafdeling på Hvidovre Hospital var i 2020 i rød eller gul trekant i
halvdelen af tiden; altså kun grøn trekant, hvor der er ro til arbejdet,
i 50 pct. af tiden. Chefjordemoderen vurderer ellers, at man for at
have et godt arbejdsmiljø bør være i den grønne zone mellem 90 og
95 pct. af tiden. Det er alligevel en forskel, der er til at tage og føle
på. Stress og travlhed er bare blevet en del af normen.
Jeg synes, at det er utilgiveligt, at fødende forlader fødeafdelin‐
gen, få timer efter de har født, når de i virkeligheden har brug for
ro og tryghed til at nyde det nye lille mirakel. Det er utilgiveligt, at
jordemødrene forlader fødeafdelingerne, fordi de har brug for ro og
tryghed, men ikke kan få det. Jeg synes, det er skammeligt for vores
samfund, at både fødende og personale forlader fødeafdelingerne
med traumatiserende oplevelser. Ingen vinder på det, alle taber på
det.
Støttepartierne og regeringen er enige om, at Danmark skal være
verdens bedste land at være barn i. Landets statsminister ønsker så‐
gar at være børnenes statsminister. Derfor er jeg også enormt skuffet
over, at regeringen og Socialdemokratiet ikke bare stemmer for det
her forslag. SF's forslag om at give fødende ret til 2 dages ophold på
fødeafdelingen er et vigtigt forslag, hvis vi skal løse problemet med
den manglende tryghed på barselsafdelingerne. Så må jeg minde om,
at Socialdemokratiet gik til valg på 2 dages ophold på et patienthotel
for fødende i 2019.
Vi skal ikke bare sikre, at Danmark er verdens bedste land at
være barn i. Vi skal også være verdens bedste land at komme til
verden i. Vi har brug for at sætte en bund under fødselsområdet
og give et sæt af minimumsrettigheder, så alle parter bliver taget
alvorligt, og så alle børn kan få en tryg start på livet, uanset om
de bliver født i Aalborg eller i Gentofte. Jeg noterer mig dog, at
ministeren siger, at det vil være en prioritet for regeringen i de
kommende sundhedsbehandlinger, og det er trods alt positivt.
Jeg vil gerne sige tak til Dansk Folkeparti og til Enhedslisten
og til fru Susanne Zimmer og også til Nye Borgerlige for at tilkende‐
give, at der muligvis også er plads til at stemme for forslaget her.
Jeg synes, det er vigtigt en gang for alle at sætte en stopper for
problemet med manglende barsel til fødende.
Jeg er skuffet over, at så mange partier har det med i deres
valgprogram og alligevel vælger at sige, at de ikke stemmer for
forslaget om at sikre den nødvendige barsel til kvinderne efter endt
fødsel. Det er så nemt at mene noget, men nu har vi faktisk også
muligheden for at gøre noget. Og en forudsætning for, at vi får gjort
det, vi skal gøre, er, at vi her i Folketinget siger til hinanden: Nu er
det nu, venner, nu gør vi det. For der er brug for, at vi en gang for
alle får skabt den tryghed for de kvinder, som de har brug for.
Derfor havde jeg håbet på opbakning til forslaget i dag – det
kan jeg forstå at der ikke er. Så må vi se, hvor langt vi kan nå i en
udvalgsbehandling. Men jeg vil gerne sige jer alle sammen tak for
behandlingen af forslaget i dag, og tak for ordet.
Kl. 16:59

Tredje næstformand (Rasmus Helveg Petersen):
Tak til ordføreren. Der er ikke nogen korte bemærkninger. Den næs‐
te ordfører er ordføreren for forslagsstillerne til B 242, og det er fru
Pernille Skipper fra Enhedslisten. Værsgo.
Kl. 16:59

(Ordfører for forslagsstillerne)
Pernille Skipper (EL):
Tusind tak for en rigtig vigtig debat, som jo heldigvis – kan man
sige – ikke kun har været herinde i Folketingssalen, men som er en
af dem, som har været rigtig mange steder i det danske samfund, og

Fredag den 16. april 2021 (B 159)

som vi nok også alle sammen herinde må sande at vi i hvert fald ikke
den her gang kan tage æren for at have startet. For der er en masse
kvinder, deres partnere, deres familier, jordemødre, sosu-assistenter,
som arbejder i faget, som har startet den her debat, og som bliver
ved med at holde os til ilden, og som har tvunget os alle sammen til
at komme med diverse udspil på området, og det er jo egentlig bare
rigtig fedt at se demokratiet i fuld flor, og at vi også er påvirkelige
herinde. Det synes jeg er det første gode.
Noget af det første, som man lærer – eller som jeg i hvert fald
lærte – når man bliver valgt i Folketinget, er at tælle til 90. Det
kunne jeg også forinden, men jeg blev ekstra god til det, og jeg
synes, at vi begynder at nærme os i hvert fald med hensyn til det
ene beslutningsforslag her, og det sker ikke så tit. Men det er også
rigtig godt, fordi det viser, at vi har et ønske om at få gjort noget på
området, og at der er et bredt flertal for det, og også et fælles ønske
om at presse sundhedsministeren til måske at gøre det lidt hurtigere,
end han ellers ønskede.
Noget af det andet, som man lærer i Folketinget – eller som jeg
i hvert fald lærte – er at tjekke historikken. For der er tit en anden
fra Enhedslisten, der har sagt noget klogt før dig, og det har jeg
også tjekket den her gang, og den første, som jeg i hvert fald fandt,
var fra 2004, hvor Enhedslistens daværende folketingsgruppe første
gang foreslog, at man indførte nogle rettigheder for fødende og deres
partnere, og så var det igen i Folketingssalen i 2007, hvor det var fru
Line Barfod, den daværende sundhedsordfører fra Enhedslisten. Det
er lige præcis 14 år og 5 dage siden, de havde den forhandling, og
hvor hr. Lars Løkke Rasmussen, den daværende sundhedsminister
fra Venstre, sagde, at det var et alt for rigidt krav at stille, at man
kunne have den samme jordemoder i løbet af et forløb, og at der ikke
var behov for en yderligere regulering, andet end at man kunne følge
Sundhedsstyrelsens anbefalinger, og at de nye regioner nok skulle
sørge for, at det hele blev fikset. Så er det jo bare rigtig godt, at vi på
trods af rotationsordningen har noget vedholdenhed i Enhedslisten,
og Stine Brix tog efterfølgende over og talte også om rettigheder til
fødende, bl.a. i 2016, og hr. Peder Hvelplund før mig, og nu står vi
her så en gang til, og nu er vi ved at være oppe på 90 mandater. Så
der er her noget med vedholdenhed, som jeg egentlig også tænker at
vi kan tage med os, og det er jo lidt spøg til side.
Men vores beslutningsforslag indeholder jo sådan set meget sim‐
pelt, at vi skal sætte os til et forhandlingsbord, at vi skal lave nogle
rettigheder, og at vi skal sikre nogle bedre arbejdsforhold, og så kan
vi være enige eller uenige om, præcis hvordan det skal gøres. Men
det, som vi i Enhedslisten siger, er det samme, som rigtig mange
andre fra begge sider af salen herinde også har sagt i dag, nemlig
at det både handler om før, under og efter, og jeg synes, at det er
rigtig vigtigt, at vi taler om minimum 2 dages barselsophold på et
barselsafsnit, hvis man vil det, men også en ret til fødselsforberedel‐
se i små hold, sammenhængende og individuelle forløb, at man får
mulighed for at få samtaler med en ammeuddannet kommunal sund‐
hedsplejerske, også inden fødslen, at der sikres kontinuitet med en
kendt jordemoder, at der i alle fem regioner også er lavet målrettede
indsatser for særligt sårbare og screeninger, at man efter fødslen har
adgang til ammerådgivning i det offentlige og døgnbemandet, med
videokonsultation, så man kan ringe, når tingene er svære, og at der
også er hjælp til familier, der er psykisk påvirket af både graviditetsog fødselsforløb. Det er bare nogle af de ting, som det er vigtigt at
vi får adresseret, og det er for mig at se også en af grundene til, at
jeg er meget bekymret for at vente, til vi sidder med en stor, samlet
sundhedsaftale, for det er ikke nogen lille opgave, vi skal i gang med
efterhånden. Vi skal både sikre, at det ikke bliver bureaukratiske
regler, og at minimumsstandarder ikke bliver maksimumsstandarder,
og at vi, når man f.eks. siger 2 dages ophold på et barselshotel, så
skal huske at skrive »eller tilsvarende«, fordi det også kan være, at
der er nogle, der ønsker at få opfølgende samtaler derhjemme osv. Så

65

derfor er jeg bekymret for at proppe det ind i en stor sundhedsaftale.
Jeg kan heller ikke se, hvad det er i Sundhedsstyrelsens nye gennem‐
gang og anbefalinger, der skal gøre, at vi bliver nødt til at vente.
Men jeg vil dog give ministeren én ting, som er rigtig vigtig, som
ministeren sagde i sin tale, nemlig at finansieringen jo er nødvendig.
For vi har alt for mange gange set, ikke på fødeområdet – for der
skulle regionerne åbenbart nok fikse det, som hr. Lars Løkke Ras‐
mussen dengang mente – men på andre områder, hvor vi har lavet en
form for minimumsrettigheder i sundhedsvæsenet, at det, hvis man
ikke finansierer det, så vil suge ressourcer og udhule andre områder.
Og det er jo en af grundene til, at de ældre medicinske patienter er
nogle af dem, som har det dårligst i det danske sundhedsvæsen –
dem er der aldrig nogen der har lavet en pakke til – og det er også en
af grundene til, at det står skidt til på fødselsområdet. For man suger
ressourcer ud af ét område og giver dem til et andet. Så derfor skal
der følge penge med, og det vil jeg medgive ministeren. Vi kan ikke
være bekendt at levere på det her uden at levere de kroner og øre og
den prioritering, der skal til.
Kl. 17:05

Når jeg synes, at det her er så vigtigt et område, er det også, fordi
det er fuldstændig basal velfærd, og i nogle af de mange debatter, der
har været om det, indvendte jeg, at der nu er en meget stor ulighed
på fødselsområdet, og at rigtig mange af dem, som har penge til det,
kan betale sig til fødselsforberedelse i små hold og i stor stil gør det,
eller de kan betale sig fra at være på en privat fødeklinik eller få
ammerådgivning, og det er der jo ikke noget galt i. Men det er bare
ikke noget, som alle har råd til, og det betyder, at det rammer skævt
med de nedskæringer, vi står over for. I en af de her debatter, hvor
jeg indvendte det, var der så en, der sagde til mig: Jamen er det ikke
lidt ligesom at være på spaophold? Det er ikke løgn, og argumentet
var, at det jo er noget, som nogle har råd til, og som andre ikke
har råd til. Men i det ligger der jo også en antagelse af, at det at
få ammerådgivning eller fødselsforberedelse i små hold eller måske
bare en jordemoder til stede under hele fødslen er luksus, at det er
sådan noget ekstra, som man ikke rigtig kan tillade sig at forvente,
medmindre man har pengene til det. Og der er det jo rigtig vigtigt at
holde fast i, hvad det er for et samfund, vi har her, at det er helt basal
velfærd, at det er helt grundlæggende at sikre trygge fødslesforløb
før, under og efter for alle, uanset hvor stor en pengepung man har.
Og selv om det hedder et barselshotel, er det ikke et hotelophold,
og det er ikke spa, men det er en tryg start på livet for nogle små
mennesker, som i øvrigt kan betale sig, for hvis vi gør det på en
ordentlig og god måde, ved vi, at vi sparer, jeg ved ikke, hvor mange
penge senere hen.
I skal alle sammen have lov til at holde fredagsbar, eller hvad
der nu venter, og det sidste, jeg vil sige, er, at jeg synes, det er
så vigtigt, at vi taler om arbejdsforholdene for jordemødrene og
også for de andre ansatte i svangreomsorgen i det hele taget, og
det er ikke kun et spørgsmål om at sikre nogle flere ressourcer. For
vi kan jo lige nu se, at der f.eks. i Region Hovedstaden er ledige
stillinger, at der er stillinger slået op, som man ikke kan besætte,
og gennemgangen er så hurtig, fordi forholdene er i en nedadgående
spiral. Så vi skal på en eller anden måde have fået lagt os på knæ
for jordemødrene, for de erfarne sosu-assistenter – social- og sund‐
hedsassistenter, undskyld, for fru Liselott Blixt havde ret tidligere
– som har været i svangreomsorgen længe, som har været i faget
længe, og bede dem om at komme tilbage. Dermed skal vi ikke kun
levere rettigheder og bedre normeringer, men vi skal også levere
en bedre vagtplanlægning, ordentlige skemaer og et hensyn til, at
det er enormt svært at få det her arbejde til at hænge sammen med
et familieliv, og så skal vi sikre en ordentlig løn, og det ved jeg
godt ikke er en del af forslaget. Men jeg vil bare sige, at når 1.071
jordemødre og jordmoderstuderende – det er mere end en fjerdedel
af dem, vi har af jordemødre og jordemoderstuderende i Danmark

66

Fredag den 16. april 2021 (FM )

– skriver, at de ikke vil ansættes i det offentlige, før de får ligeløn,
fordi de nu i for mange år har kæmpet med en uretfærdig løn, hvor
de er placeret lavere end i fag med tilsvarende ansvar og uddannelse,
så bliver vi altså nødt til at lytte til det, og det kan godt være, at vi
synes, der lige nu er problemer i svangreomsorgen. Men prøv lige at
forestille jer, hvad der sker, hvis de tusind rent faktisk ikke skriver
under på en ny ansættelseskontrakt. Så lukker der fødeafdelinger, og
så har vi overhovedet ikke set det, som man kan kalde problemer,
endnu.
Men tusind tak for opbakningen og en rigtig god debat. Jeg er
sikker på, at vi bliver ved med at have den i lang tid, og at der er en
masse mennesker, som vil holde os til ilden, og det har været en af
de bedre fredage eftermiddage i Folketingssalen, vil jeg sige.
Kl. 17:10

Tredje næstformand (Rasmus Helveg Petersen):
Tak til ordføreren. Der er en enkelt kort bemærkning fra hr. Lars
Boje Mathiesen. Værsgo.
Kl. 17:10

Lars Boje Mathiesen (NB):
Det er godt nok fredag eftermiddag, men det her er ikke et drille‐
spørgsmål. Men vi kan konstatere, at det brænder derude. Der har
været to finanslovsforhandlinger og lavet to finanslove. Vi snakker
om 100 mio. kr., og det er jo ikke et stort beløb, når man sidder
med en finanslov. Hvad er det, der har trukket ud? For det står jo
i forståelsespapiret, at Enhedslisten har et ønske om det, og det har
SF, og jeg hører også Radikale sige, at de gerne vil. Hvorfor er det
ikke allerede sket?
Kl. 17:10

Tredje næstformand (Rasmus Helveg Petersen):
Værsgo, ordføreren.
Kl. 17:10

Pernille Skipper (EL):
Tak for spørgsmålet. Uanset om det var ment drillende eller ej, er det
et helt rimeligt spørgsmål. Først vil jeg sige, at jeg ikke tror, at 100
mio. kr. kan gøre det, fordi det nok er det, som vi kan estimere bare
det at få lov til at være indlagt i nogle døgn efter fødslen i sig selv
koster. Men skal vi gøre det ordentligt, koster det mere end det.
Og hvorfor har vi så ikke gjort det før? Det er, fordi vi har gjort
nogle andre ting. Det helt ærlige og fuldstændig redelige svar er jo,
at når man sidder i en finanslovsforhandling, skal der prioriteres,
og der har været rigtig, rigtig mange problemer – der er stadig væk
rigtig mange problemer – i det samlede velfærdssystem, som vi har
skullet og skal, forhåbentlig i fællesskab med det nuværende flertal,
løse. Vi har sikret, at der er penge til 1.000 ekstra medarbejdere i
ældreplejen. Vi har sikret flere ansatte sygeplejersker. Vi har sikret
minimumsnormeringer i daginstitutionerne, hvor der også har været
nedskæringer, og hvor der også har været for få personaleressourcer
og for dårlige forhold. Så det er simpelt hen et spørgsmål om, at der
var meget andet, der kom før det. Det kan man jo så være enig eller
uenig om var den rigtige rækkefølge, men det er det ærlige svar.
Kl. 17:11

Tredje næstformand (Rasmus Helveg Petersen):
Spørgeren, værsgo.
Kl. 17:11

Lars Boje Mathiesen (NB):
Ja, og det er der, kæden hopper af for mig, fordi når jeg kigger på det
seneste finanslovsforslag, står der, at man har givet DR 200 mio. kr.
mere om året. Jeg kan simpelt hen ikke forstå, at man kan prioritere
det og sige, at det er vigtigere at give flere penge til DR, end der er

at få løst det her. Når ordføreren selv siger, at det er en prioritering,
så har man jo prioriteret DR og journalister derude, som havde 3,7
mia. kr. i forvejen, og givet dem over 200 mio. kr. om året. I stedet
kunne man have finansieret det her og allerede have sat det i gang.
Det er der, kæden hopper af for mig.
Kl. 17:12

Tredje næstformand (Rasmus Helveg Petersen):
Værsgo, ordføreren.
Kl. 17:12

Pernille Skipper (EL):
Jeg er sådan set godt klar over, at hr. Lars Boje Mathiesen synes, at
de nedskæringer, som var planlagt af den tidligere regering på vores
publice service-tv-station DR, skulle have været gennemført med de
mange fyringer til følge, som det ville have medført.
Jeg ved også godt, at hr. Lars Boje Mathiesens parti vil bruge
mange, mange milliarder, som vi stadig væk ikke har hørt hvor
skal komme fra, til skattelettelser, og det er noget, som partiet har
fremført igen og igen – også før finansieringen af fødegangene,
og det er jo sådan, prioriteringer er. Men det er rigtigt, at vi har
brugt rigtig mange penge for at redde store dele af den offentlige
sektor fra nedskæringer, og forhåbentlig er det næste, vi kommer til,
fødegangene.
Kl. 17:13

Tredje næstformand (Rasmus Helveg Petersen):
Der er ikke flere korte bemærkninger. Vi siger tak til ordføreren. Der
er ikke flere, der har bedt om ordet. Dermed er forhandlingen sluttet.
Jeg foreslår, at forslagene til folketingsbeslutning henvises til Sund‐
hedsudvalget. Hvis ingen gør indsigelse, betragter jeg dette som
vedtaget.
Det er vedtaget.

Kl. 17:13

Meddelelser fra formanden
Tredje næstformand (Rasmus Helveg Petersen):
Der er ikke mere at foretage i dette møde.
Folketingets næste møde afholdes mandag den 19. april 2021 kl.
10.00.
Jeg henviser til den dagsorden, der fremgår af Folketingets hjem‐
meside. Jeg skal i øvrigt henvise til ugeplanen, der fremgår af Folke‐
tingets hjemmeside.
Mødet er hævet. (Kl. 17:14).

