Tirsdag den 17. november 2020 (D)

1

Af Heidi Bank (V) m.fl.
(Fremsættelse 07.10.2020).

18. møde
Tirsdag den 17. november 2020 kl. 13.00
Dagsorden
1) Spørgetime med statsministeren
2) Spørgsmål om fremme af forespørgsel nr. F 18:
Forespørgsel til ministeren for fødevarer, fiskeri og ligestilling
om aflivning af mink.
Af Lise Bech (DF) og Hans Kristian Skibby (DF).
(Anmeldelse 12.11.2020).
3) Spørgsmål om meddelelse af orlov til og indkaldelse af stedfortræder for medlem af Folketinget Anne Sophie Callesen (RV).
4) Indstilling fra Udvalget til Valgs Prøvelse:
Godkendelse af stedfortræder som midlertidigt medlem af Folketinget for Anne Sophie Callesen (RV).
5) 1. behandling af lovforslag nr. L 22:
Forslag til lov om ændring af lov om arbejdsskadesikring, lov om
den selvejende institution Arbejdsmarkedets Erhvervssikring og lov
om erstatningsansvar. (Anmeldelse af arbejdsulykker, opdatering af
kapitaliseringsfaktorer m.v.).
Af beskæftigelsesministeren (Peter Hummelgaard).
(Fremsættelse 07.10.2020).
6) 1. behandling af lovforslag nr. L 79:
Forslag til lov om ændring af lov om en aktiv beskæftigelsesindsats,
lov om organisering og understøttelse af beskæftigelsesindsatsen
m.v., lov om aktiv socialpolitik og lov om kompensation til handicappede i erhverv m.v. (Styrket og forenklet indgang til korte erhvervsrettede kurser, udvidelse af mindre intensiv indsats, varslingspuljens anvendelsesområde samt fritagelse for indsats og rådighed
for unge, der deltager i særligt tilrettelagt ungdomsuddannelse (STU)
m.v.).
Af beskæftigelsesministeren (Peter Hummelgaard).
(Fremsættelse 11.11.2020).
7) 1. behandling af lovforslag nr. L 80:
Forslag til lov om ændring af barselsudligningsloven. (Optagelse
af selvstændigt erhvervsdrivende i barselsudligningsordningen og
justering af klageadgang).
Af beskæftigelsesministeren (Peter Hummelgaard).
(Fremsættelse 11.11.2020).
8) 1. behandling af beslutningsforslag nr. B 15:
Forslag til folketingsbeslutning om hurtigere udsættelse af kriminelle lejere.

9) 1. behandling af lovforslag nr. L 83:
Forslag til lov om ændring af lov om kommunal indkomstskat og lov
om kommunal udligning og generelle tilskud til kommuner. (Ekstraordinær mulighed for at omgøre valg af selvbudgettering for 2020
som følge af covid-19).
Af social- og indenrigsministeren (Astrid Krag).
(Fremsættelse 11.11.2020).
10) Forhandling om redegørelse nr. R 8:
Udenrigsministerens redegørelse om udviklingen i EU-samarbejdet.
(Anmeldelse 03.11.2020. Redegørelse givet 03.11.2020. Meddelelse
om forhandling 03.11.2020).
11) 1. behandling af lovforslag nr. L 101:
Forslag til lov om ændring af sundhedsloven. (Mulighed for generelt informeret samtykke til mindre behandlinger af varigt inhabile
patienter).
Af sundheds- og ældreministeren (Magnus Heunicke).
(Fremsættelse 12.11.2020).

Kl. 13:00

Fjerde næstformand (Trine Torp):
Mødet er åbnet.

Det første punkt på dagsordenen er:
1) Spørgetime med statsministeren
Kl. 13:00

Fjerde næstformand (Trine Torp):
Jeg giver ordet til statsministeren for en indledende redegørelse.
Værsgo.
Kl. 13:00

Statsministeren (Mette Frederiksen):
Tak for det. Først tak til Det Radikale Venstre, SF, Enhedslisten og
Alternativet for den aftale, som blev indgået i går, om hjemmel til
aflivning af mink og tempobonus. Og velkommen tilbage til vores
kollega Søren Pape Poulsen. Det er dejligt at se dig efter et angreb af
covid-19 og at have dig tilbage her.
Den 10. september var 9 minkfarme smittet med covid-19, i
starten af november var det tal 191, og i går var tallet 279. Den
sundhedsfaglige rådgivning er klar: Mennesker og mink smitter
hinanden; der er en stærk geografisk og tidsmæssig sammenhæng
mellem antallet af smittede minkfarme og smitten blandt lokalbefolkningen. Samtidig muterer smitten blandt mink, og for ca. 2 uger

2

Tirsdag den 17. november 2020 (US 12)

siden oplyste Seruminstituttet, at en af mutationerne i foreløbige
undersøgelser udviste nedsat følsomhed over for antistoffer, og at
det potentielt kunne have en betydning for effekten af en fremtidig
vaccine. Der har efterfølgende været meget debat både herhjemme i
Danmark, men også internationalt. Det er en debat, jeg selvfølgelig
hilser velkommen, for den er vigtig.
Men de danske sundhedsmyndigheder var meget klare i deres
konklusion, og jeg citerer: En fortsat minkavl under en igangværende covid-19-epidemi indebærer en betydelig risiko for folkesundheden, herunder for mulighederne for at forebygge covid-19 med
vacciner. Citat slut. Som statsminister tilsidesætter jeg ikke en så
klar risikovurdering fra sundhedsmyndighedernes side. Hvor er vi
ellers henne? Det ville i vores øjne være uforsvarligt. Og der er i
øvrigt stadig partier her i Folketinget, der skylder et klart svar på, om
man vil følge den risikovurdering, der ligger fra sundhedsmyndighedernes side.
Foreløbig har myndighederne ikke fundet yderligere eksempler
på den såkaldte cluster-5 hos mennesker, og det er meget glædeligt,
men tænk, hvis det modsatte var sket, nemlig at den blev spredt til
resten af landet, også til udlandet, eller at der ville opstå yderligere
mutationer, cluster-6, -7 eller -8. Den risiko kan vi i Danmark ikke
løbe. Det handler om folkesundheden, men det handler også om
Danmarks eksport, økonomi og vores omdømme i verden. Beslutningen var og er nødvendig, og den sundhedsfaglige risikovurdering
taler sit tydelige sprog.
Er det så en undskyldning for at begå fejl? Nej, det er det ikke.
Jeg har allerede beklaget den manglende lovhjemmel, og det vil
jeg gerne beklage igen i dag, og der kommer en redegørelse til
Folketinget. Men jeg vil i særdeleshed beklage over for de danske
minkavlere. Jeres liv er med et vendt op og ned, men alligevel har
I håndteret situationen utrolig ansvarligt, og jeg er oprigtig ked af,
hvad I har skullet stå model til de sidste 2 uger. Det har ikke været
rimeligt, og det er ikke rimeligt. Forløbet her giver selvfølgelig også
anledning til refleksion, også over det forslag til epidemilov, der nu
drøftes. Vi lytter til kritikken, der skal findes en anden balance, og
derfor går sundhedsministeren nu i gang med de egentlige forhandlinger om en ny epidemilov med et andet indhold end det, der er
velkendt.
Afslutningsvis vil jeg gerne sige, at Danmark og Europa ikke er
igennem covid-19. Bare ét eksempel: Østrig, som klarede sig godt
igennem pandemiens første bølge, lukker nu samfundet hårdt ned i
3 uger. Som min gode ven og kollega kansler Kurz sagde: Mød ikke
nogen, enhver social kontakt er en for meget.
Danmark er foreløbig et bedre sted takket være befolkningens
indsats, men også takket være de mange test, opsporinger og isolation og de tidlige restriktioner. Samtidig med det har vi nu et
varslingssystem med en ekstern referencegruppe, hvor økonomer og
sundhedsfaglige eksperter mødes med myndighederne. I Danmark
overvåger vi nu epidemien så grundigt, at vi er i langt bedre tid
og kan forberede, hvor der eventuelt skal sættes yderligere ind. Det
giver selvsagt også mulighed for en god parlamentarisk proces; det
er regeringens ansvar, og det vil vi invitere til. Det gælder i forhold
til de restriktioner, som udløber på søndag, og det gælder også i
forhold til, at myndighederne vurderer, at der på et senere tidspunkt
kan være behov for yderligere tiltag i hovedstadsområdet og på
Vestegnen, hvis det skulle vise sig nødvendigt.
Regeringen vil selvfølgelig fastholde det udgangspunkt, at vi
ikke gør mindre end det, sundhedsmyndighederne anbefaler. I går
startede sundhedsministeren drøftelser med partierne, og jo større
opbakning, der er her i Folketinget til sundhedsmyndighedernes anbefalinger, jo bedre er det selvfølgelig. Når det er sagt, kan jeg ikke
afvise, at der under corona igen vil komme nogle situationer, hvor vi
ville være nødsaget til i fællesskab at træffe beslutninger med meget

kort varsel, og det var handlekraften, der reddede os dengang tilbage
i marts. Tak for ordet.
Kl. 13:05

Fjerde næstformand (Trine Torp):
Tak for det. Vi går nu videre med spørgsmål fra partilederne. Spørgeren og statsministeren har begge først op til 2 minutters taletid, og
herefter følger to opfølgende spørgsmål, hvor spørgeren og statsministeren hver har 1 minuts taletid.
Den første er hr. Jakob Ellemann-Jensen fra Venstre. Værsgo.
Kl. 13:05

Spm. nr. US 12
Jakob Ellemann-Jensen (V):
Tak for det, formand, og tak til statsministeren. Det er jo en uges tid
siden, vi stod herinde sidst med en tilsvarende lydkulisse. Dengang
mente jeg, at det, som regeringen havde begået, var en skandale. Det
var nemlig en ulovlig ordre, og man har dræbt et helt erhverv. Den
skandale skal jeg hilse og sige ikke er blevet mindre i løbet af den
seneste uges tid, hvor vi alle sammen er blevet klogere.
Statsministeren prøver igen at lave den her kontrast imellem
folkesundhed og folkestyre og siger, at det er nødvendigt at handle.
Jo, men det er sådan set også nødvendigt at overholde grundloven.
Det tror jeg også at vi kan blive enige om.
Det indtryk, der er ladt tilbage, er jo, at man sådan set ikke
fortryder, at man gav en ulovlig ordre, og man fortryder heller ikke,
at man bare kørte den igennem. Selv ikke, da man blev opmærksom
på, at den var ulovlig, gjorde man noget som helst for at rette op på
det.
Det har vist sig, at man slet ikke havde overvejet spørgsmålet om
erstatning til de minkavlere, som bliver ramt. Jeg skulle i den seneste
uge gentagne gange tigge og bede regeringen om at tage kontakt
til Europa-Kommissionen. Det kunne indtil søndag aften på ingen
måde lade sig gøre. Det kunne det så pudsigt nok pludselig mandag
morgen, da man ikke havde et flertal. Det er noget, Venstre stadig
væk går op i, og det er noget, vi kommer til at forfølge, uanset at
regeringens parlamentariske grundlag nu har blåstemplet regeringens
ulovlige ageren i forhold til grundloven.
Et erhverv er blevet lagt i graven; familier er blevet knust; livsværk er blevet ødelagt; generationers arbejde er røget ud af vinduet;
Nordjylland er ramt af restriktioner, der nu på det seneste er blevet
skabt tvivl om; der er en måbende befolkning; og der er i den grad
kø ved håndvasken: Hvad har statsministeren egentlig tænkt sig at
gøre for at genoprette tilliden til huset her og til regeringen?
Kl. 13:07

Fjerde næstformand (Trine Torp):
Statsministeren.
Kl. 13:07

Statsministeren (Mette Frederiksen):
Tak for spørgsmålet, og tak for det samarbejde, vi har omkring den
her sag. Der bliver sagt ganske meget i den offentlige debat, men
vi har jo igennem de seneste efterhånden mange døgn forhandlet
meget, meget tæt og fortroligt og ordentligt for at finde en løsning,
hvad angår kompensation. Og jeg fornemmer i virkeligheden, at vi
bredt er enige om, at når man på baggrund af den sundhedsfaglige
vurdering, der ligger, og som jeg forstår Venstre bakker op om,
nemlig at minkene skal aflives, bringer minkavlerne i den ulykkelige
situation, som tilfældet er, skal der også falde en kompensation, der
gør, at minkavlerne kommer godt fra det erhverv, som de – og det
er jo helt rigtigt – har oparbejdet igennem mange år, og som for
manges vedkommende er et decideret livsværk.

Tirsdag den 17. november 2020 (US 13)

Kompensationsdelen forhandler vi stadig væk videre om, og jeg
er også glad for den dialog, vi har haft i forhold til EU-spørgsmålet.
Det er klart, at vi ikke kan, og det tror jeg også at Venstre er enig
med regeringen i, bryde EU-retten eller de statsstøtteregler, der er,
men vi kan gøre alt, hvad vi kan, for at finde en løsning i den helt
ekstraordinære situation, der er. Der kan jeg sige, at jeg selv i går
talte med kommissionsformanden, ligesom der hen over weekenden
har været en meget tæt dialog med Kommissionen i det hele taget
om, om vi ikke kan finde en løsning, der gør, at vi i den her helt
ekstraordinære situation kan give minkavlerne den erstatning, der er
behov for.
Til tillidsspørgsmålet: Der er der jo de samme vilkår for alle os
folkevalgte, nemlig at det er noget, man skal gøre sig fortjent til. Der
håber jeg selvfølgelig på et fortsat godt samarbejde i og med Folketinget om alle de beslutninger, der skal træffes omkring covid-19. Og
det, der i hvert fald er helt afgørende, når det handler om tillid, er jo,
at Folketinget stiller sig bag sundhedsmyndighedernes anbefalinger.
Kl. 13:09

Fjerde næstformand (Trine Torp):
Hr. Jakob Ellemann-Jensen.

Kl. 13:11

Fjerde næstformand (Trine Torp):
Hr. Jakob Ellemann-Jensen.
Kl. 13:11

Jakob Ellemann-Jensen (V):
Der er altså ikke noget, der hedder: Undskyld, hr. betjent, at jeg
kørte over for rødt, men jeg havde travlt. Uanset hvor travlt man
har, skal man vente, til der er grønt. Og uanset hvor meget det
haster, skal man vente, til lovhjemmelen er på plads. Det kom aftalen
bag den i går med hjælp fra regeringens parlamentariske grundlag.
Lovhjemmelen som sådan er jo ikke på plads, før den er behandlet
her i huset. Det ændrer altså ikke på, at lov er lov, og at lov skal
holdes.
Nu kan jeg forstå, at statsministeren læner sig op ad en af fødevareministerens utallige forklaringer: at man godt vidste det, men at
man agerede, fordi det var vigtigt at agere hurtigt. Det er den måde,
jeg må høre statsministeren sige det på. Og der er det, at jeg så bare
i al stilfærdighed spørger: Er vi enige om, at ansvaret for, at der blev
kørt over for rødt for fuldt drøn, var statsministerens?
Kl. 13:12

Kl. 13:09

Jakob Ellemann-Jensen (V):
Tak for det, tror jeg nok – i hvert fald tak for den del med at lytte
til anbefalingen om at tage fat i Kommissionen. Jeg synes, det tog
utrolig lang tid, og det ærgrer mig.
I den forgangne uge har statsministeren jo forsøgt forskellige
gange og senest i oplægget her for lidt siden at bortforklare sit
lovbrud med, at der er sket en fejl, at der har været en hjemmelsudfordring, at det er fødevareministerens skyld eller ansvar, at det er
embedsmændenes skyld, og at der kommer en redegørelse osv. osv.
Altså, faktum er jo, at der blev givet en ulovlig ordre på statsministerens pressemøde; faktum er, at ordene kom ud af statsministerens mund; faktum er, at beslutningen blev truffet i regeringens Koordinationsudvalg, hvor statsministeren om ikke fysisk så på enhver
anden måde sidder for bordenden. Så for at gentage det spørgsmål,
jeg stillede i sidste uge: Mener statsministeren, at statsministeren
bærer ansvaret for den her ulovlige beslutning?
Kl. 13:10

Fjerde næstformand (Trine Torp):
Statsministeren.
Kl. 13:10

Statsministeren (Mette Frederiksen):
Jeg forstår ikke helt den polemiske tilgang til redegørelsesspørgsmålet, for jeg forstår det egentlig sådan, at Folketinget ønsker en
ordentlig redegørelse af det her forløb. Den redegørelse arbejdes
der på, og den præsenteres i morgen. Den har jeg tænkt mig at
respektere, og jeg vil i øvrigt også opfordre til, at man ikke fælder
dom, før man har set den redegørelse, i forhold til det her forløb.
Det er en fejl, at der ikke var lovhjemmel, og det har vi beklaget.
Det er klart – det siger sig selv – at der altid skal være lovhjemmel,
når der træffes beslutninger. Men jeg skal bare lige forstå det: Er
man uenig i beslutningen? For det er jo det, der er essensen i den her
diskussion (Jakob Ellemann-Jensen (V): Nej). Jo, det er det, for når
vi får en risikovurdering, der handler om folkesundheden, potentielt
både i Danmark, i Europa og globalt, så skal der handles, og det
valgte vi at gøre hurtigt – mig bekendt med opbakning fra Venstre.
Jeg går ud fra, at den opbakning stadig væk er til stede. Og så må
redegørelsen jo afdække, hvad det er, der er foregået.

3

Fjerde næstformand (Trine Torp):
Statsministeren.
Kl. 13:12

Statsministeren (Mette Frederiksen):
Men det er jo ikke korrekt, hvad der bliver sagt. Det er ikke korrekt,
og det bliver jeg nødt til kraftigt at anholde, for som jeg sagde
allerede i sidste uge: Hvis vi var blevet bekendt med, at der ikke var
lovhjemmel til at træffe den her beslutning, så havde vi jo sagt det på
pressemødet; det havde vi jo sagt. (Jakob Ellemann-Jensen (V): Så
så meget hastede det ikke alligevel?).
Kl. 13:13

Fjerde næstformand (Trine Torp):
Det er statsministeren, der har ordet.
Kl. 13:13

Statsministeren (Mette Frederiksen):
Jo, hastigheden kan man jo ikke anfægte i mine øjne, for når der
ligger en sikkerhedsrisiko, der handler om danskernes folkesundhed,
så bliver vi ansvarlige politikere nødt til at reagere. Og derfor mener
jeg fortsat, at beslutningen var nødvendig. Hvis vi var blevet oplyst,
da vi træffer beslutningen, om, at der ikke er lovhjemmel, så havde
vi jo holdt præcis det samme pressemøde, men havde så selvfølgelig
i det pressemøde sagt: Der er ikke lovhjemmel, og det vil vi nu
bede Folketinget om at bakke op om tilvejebringes. Det havde ikke
ændret på beslutningen.
Kl. 13:13

Fjerde næstformand (Trine Torp):
Tak for det.
Den næste spørger er hr. Kristian Thulesen Dahl fra Dansk Folkeparti.
Kl. 13:13

Spm. nr. US 13
Kristian Thulesen Dahl (DF):
Tak, formand, og tak til statsministeren for de indledende betragtninger. Mine spørgsmål i dag handler også om minksagen, og de
handler også om, hvad regeringen i virkeligheden gjorde, da man
fandt ud af, at det var en ulovlig praksis, man var i gang med at
udmønte.

4

Tirsdag den 17. november 2020 (US 13)

Jeg vil egentlig godt begynde med at sige, at jeg synes, at med
lov skal land bygges – det står herude over indgangen til salen –
og jeg tror, at det er sådan en generel forståelse, vi har. Men bare
for at være helt sikker på, hvordan vi kommer videre med den her
sag, vil jeg egentlig gerne spørge statsministeren, om hun er enig
i følgende to udsagn, og det ene er: Ligegyldigt, hvad man måtte
mene om alle mulige spørgsmål, skal loven holdes. Det nytter ikke
noget at basere et samfund på lovløshed, hverken i den ene eller den
anden sammenhæng. Det var det første udsagn. Det andet udsagn er:
Et land kan jo ikke have en regering, der ikke vil efterleve enten den
nationale lov eller de internationale forpligtelser, der findes, for så
bliver det et lovløst samfund, og det er der i mine øjne ikke noget
parti eller nogen politiker der kan forsvare. Det var det andet udsagn.
Er statsministeren enig i de to udsagn?
Kl. 13:14

Fjerde næstformand (Trine Torp):
Statsministeren.
Kl. 13:14

Statsministeren (Mette Frederiksen):
Ja, det er statsministeren – og jeg vil næsten tro, at det er citater
fra statsministerens mund, det kunne i hvert fald godt lyde som
formuleringer, jeg kan have brugt her i Folketingssalen – det er jeg.
Der er ikke noget, hverken i de udsagn eller i den dialog, vi har i
dag, der ændrer på, at det selvfølgelig er problematisk, at der ikke er
lovhjemmel til den beslutning, regeringen træffer. Det er en fejl. Det
er en fejl, som vi har beklaget, og alle afventer nu en redegørelse,
som kommer til at vise, hvad det er, der er foregået forud for den her
sag, og det mener jeg er den rigtige måde at håndtere det på.
Jeg bliver samtidig nødt til i stor respekt for den her diskussion,
for den er helt reel, det er helt legitimt at have en diskussion omkring
det her, at insistere på, at den opgave, vi skal løfte, og den opgave, vi
skal løse, handler om danskernes folkesundhed. Vi er i en situation,
hvor det store reservoir af mink i Danmark er en udfordring for
danskernes sundhed, for folkesundheden, og potentielt også er det
globalt, og derfor er der altså en opgave, der stadig væk skal løses.
Kl. 13:16

Fjerde næstformand (Trine Torp):
Hr. Kristian Thulesen Dahl.
Kl. 13:16

Kristian Thulesen Dahl (DF):
De her citater er jeg glad for statsministeren er enig i, for det er
statsministerens egne citater fra tidligere på året, der handlede om,
hvorfor man skulle nedsætte en instrukskommission i den såkaldte
barnebrudssag. Da sagde statsministeren så også, at hvis man nu
kører det her argument til ende, nemlig at vi efter forgodtbefindende,
næsten ligegyldigt hvor godt et hjerte vi gør det med, kan vælge som
politikere at tilsidesætte enten grundlov, almindelig lovgivning eller
europæisk og international regulering, hvor ender vi så? Skal det så
være sådan, at man, fordi man synes, man er i sin gode ret, så bare
skal kunne tilsidesætte lovgivningen? Hvad så med et andet flertal,
der synes, man skal tilsidesætte lovgivningen på den anden side? Så
er det jo et lovløst samfund, og det kan vi vel egentlig ikke forsvare
– det fortsatte statsministeren så med i forhold til de to andre citater,
jeg kom med – men det er jo lige præcis det, statsministeren gør i
den her sag. For i den her sag siger statsministeren, fra man finder
ud af, at det her er ulovligt, en ulovlig praksis, at man alligevel
fortsætter med det, og det vil sige, at så kommer vi ud i et lovløst
samfund, hvor det er statsministeren, der definerer, hvad man har lov
til, og hvad man ikke har lov til, og det ikke er lovens rammer, der
sætter de grænser.

Kan statsministeren ikke godt se, at det her da er mindst lige så
alvorligt som de argumenter, statsministeren brugte for at nedsætte
en instrukskommission?
Kl. 13:17

Fjerde næstformand (Trine Torp):
Statsministeren.
Kl. 13:17

Statsministeren (Mette Frederiksen):
De der ord – nu diskuterer vi jo mine ord på begge sider – er jeg
fuldstændig enig i. Det er jeg jo, fordi jeg er enig med fru Inger Støjberg i det problematiske i, at man kan bo på et dansk asylcenter med
en mindreårig. Det er jeg fuldstændig enig i, det var jeg dengang, og
det er jeg stadig væk. Det ændrer jo så ikke på, at man må gøre op,
og det gælder jo i enhver situation, hvordan forskellige forhold skal
undersøges og afdækkes. Det er jo en beslutning, man træffer her i
Folketinget, og det har jeg meget, meget stor respekt for.
Jeg bliver også nødt til at sige, at når beslutningen træffes i forhold til aflivning af minkene, er jeg og vi ikke bekendt med, at der
ikke er lovhjemmel. Det mener jeg ikke er at tilsidesætte lovgivning.
Det mener jeg er to forskellige diskussioner. Men i respekt for den
redegørelse, som jeg nu forstår man næsten er lidt ligeglad med – det
forstår jeg faktisk ikke man er, altså, jeg har egentlig forstået, at der
er et stort ønske om en redegørelse – så synes jeg, man skal fælde
dom, når man ser den redegørelse.
Kl. 13:18

Fjerde næstformand (Trine Torp):
Hr. Kristian Thulesen Dahl.
Kl. 13:18

Kristian Thulesen Dahl (DF):
Hvis nu statsministeren ikke skal risikere at blive beskyldt for hykleri her, altså helt ærligt, så tror jeg, statsministeren meget hurtigt
skal komme frem til det synspunkt, at de argumenter, statsministeren
selv har brugt tidligere, om nedsættelsen af en instrukskommission
medfører, at der skal nedsættes en undersøgelseskommission om det
forløb, vi har haft her. Det tror jeg altså statsministeren skal gøre ret
hurtigt, for ellers tror jeg, de fleste kan se, at når man sidder som
oppositionspolitiker, synes man, det er helt fint at få undersøgt de
andre, og at når man selv sidder i regeringskontorerne, skal der ikke
gælde tilsvarende linjer.
Her har vi at gøre med en sag, hvor vi ved at loven er brudt.
Vi ved, statsministeren er blevet bekendt med, at loven brydes på
et tidspunkt, og at statsministeren ikke har bedt om at få tingene
rettet op. Man har bedt om at få noget lovgivning lavet senere, der
lovliggør det, men man har ikke stoppet den ulovlige praksis. Så
vi ved, der har været en periode, hvor man har brudt lovgivningen,
og med de citater, som statsministeren brugte til nedsættelse af en
instrukskommission, må jeg bare sige, at ligegyldigt hvad man måtte
mene om alle mulige spørgsmål, skal loven holdes. Det nytter ikke
noget at basere et samfund på lovløshed, hverken i den ene eller den
anden sammenhæng.
Så må statsministeren jo kunne se, at en undersøgelseskommission er det eneste rigtige her. Vi skal nok se på den redegørelse, der
kommer i morgen, selvfølgelig, men det er jo regeringens egen redegørelse. Det, vi har brug for i Folketinget, er en uvildig undersøgelse
af det her, og der er det kun en undersøgelseskommission, der kan
komme til bunds.
Kl. 13:19

Fjerde næstformand (Trine Torp):
Statsministeren.

Tirsdag den 17. november 2020 (US 14)

Kl. 13:19

Statsministeren (Mette Frederiksen):
Men det står jo Dansk Folkeparti frit for at have den holdning. Jeg
vil sige, hvad angår hykleri og instrukskommissionen, at jeg tror,
at der er nogle partier, der har langt større problemer, end den her
regering kommer til at have i den her sag. Nu lægger formanden
for Dansk Folkeparti til grund, at man ved en masse om, hvad der
er foregået. Det er muligt, at man gør det. Jeg synes i respekt for
Folketinget, at det rigtige er at afvente redegørelsen.
Kl. 13:19

Fjerde næstformand (Trine Torp):
Tak for det.
Den næste spørger er fru Sofie Carsten Nielsen fra Radikale
Venstre. Værsgo.

over for minkavlerne i den her sag, så skal vi desværre have de dyr
aflivet, sådan at vi får løst den del af problemet.
Når sundhedsmyndighederne er klar, skal vi have løftet restriktionerne for Nordjylland. Arbejdet i Nordjylland går godt. Nordjyderne
er gode til at lade sig teste, og det går godt i forhold til arbejdet
omkring minkene. Og så skal vi have den kompensation på plads,
fordi jeg tror, det er vigtigt, at der også bliver sat nogle punktummer
i det her forløb, at man ved, hvad man nu har at gøre godt med, og
der vil jeg godt kvittere for et godt samarbejde om at få fundet en
løsning på det. Og så er det selvfølgelig altid sådan, at når der bliver
begået fejl i eller omkring en regering, så skal det afdækkes.
Kl. 13:23

Fjerde næstformand (Trine Torp):
Fru Sofie Carsten Nielsen.
Kl. 13:23

Kl. 13:20

Spm. nr. US 14
Sofie Carsten Nielsen (RV):
Tak. Vi taler i de her dage ikke rigtig om andet, og det er også
vigtigt: om lovbrud, om erstatning, om virusmutationer i mink, men
vi må heller ikke glemme de mennesker, som det handler om, både
de mange nordjyder, som er voldsomt begrænsede i deres frihed til
at færdes, hvor de vil, og selvfølgelig minkavlerne, som på meget
få minutter den 4. november fik flået livsgrundlaget ud af hænderne
og nu må aflive deres dyr under stort tidspres, og som heller ikke
endnu, fordi vi ikke er færdige, aner, hvad fremtiden vil bringe, men
også de mange danskere og jo borgere i hele verden, som er bange
for, at Danmark er ved at udvikle en ny form for corona, som måske
ikke vil kunne håndteres af de vacciner, der er ved at blive udviklet,
og endelig, og det tror jeg er vigtigt, alle dem, der ikke forstår,
at man kan begå et lovbrud, og så spørger, om det ikke skal have
konsekvenser. Det er i hvert fald det, jeg får mange henvendelser
om, og alle de her grupper skylder vi jo svar.
Også selv om det kan være svært, tror jeg, udefra at finde hoved
og hale i, hvad det hele er, så mener jeg egentlig, at vejen frem er
sådan rimelig klar. Alle mink i Danmark skal slås ned. Sundhedsrisikoen er for stor. Herefter skal Nordjylland hurtigst muligt genåbnes.
Avlerne skal have fuld erstatning; det skal et bredt flertal i Folketinget give dem, og de bør også få en undskyldning for den behandling,
de har fået. Det var næsten det, jeg hørte fra statsministeren før, så
tak for den! Endelig skal lovbrud undersøges til bunds, og det starter
med redegørelsen fra fødevareministeren i morgen, så der kan drages
de relevante konsekvenser. Så det vil jeg først og fremmest spørge
statsministeren om: Er statsministeren enig i, at det er det, der skal
ske nu?
Kl. 13:22

Fjerde næstformand (Trine Torp):
Statsministeren.
Kl. 13:22

Statsministeren (Mette Frederiksen):
Ja, jeg er meget enig i det, der bliver sagt, og i det ligger der jo også,
synes jeg, en meget, meget vigtig pointe i, at der selvfølgelig skal
være en diskussion, når det viser sig, at der ikke er lovhjemmel. Det
er klart, og det er en fejl, og det har vi i øvrigt sagt fra starten at det
er, og jeg kunne ikke drømme om andet.
Derudover, og det er jeg meget enig i, er der en række prioriterede opgaver, fordi vi står med en risiko for folkesundheden, og
det kan vi ikke sidde overhørig. Jeg kan ikke se, hvordan nogen
ansvarlig politiker kan sidde sådan en risikovurdering overhørig. Så
selv om det er smertefuldt, og ja, der er meget at undskylde for

5

Sofie Carsten Nielsen (RV):
Der bliver talt om smitterisiko, nærmest på den ene side, og om
lovbrud på den anden side. For mig og Radikale Venstre er begge
dele sådan set meget relevante, og det ene udelukker som bekendt
ikke det andet.
Men jeg oplever også, at danskerne i høj grad savner den samarbejdsånd, som jo hvilede over Christiansborg i den første coronatid,
og som regeringen har et ansvar for, fordi regeringen længe og
efter min mening også for længe har insisteret på at køre tingene
selv. Omvendt kan der godt gå Christiansborg og lidt magtkamp og
teater i alt for alvorlige sager, og jeg synes, begge dele er uholdbart.
Det rokker ved tilliden til beslutningerne, og den er jo helt, helt
afgørende for os. Det er vores stærkeste coronavåben, at danskerne
har så meget sund fornuft. Det må vi ikke sætte over styr, og derfor vil jeg spørge: Hvordan vil statsministeren give danskerne og
virksomhederne og partierne her i Folketinget tryghed for at samle
Folketingets partier bag de svære beslutninger som en forsikring
mod en gentagelse?
Kl. 13:24

Fjerde næstformand (Trine Torp):
Tak. Statsministeren.
Kl. 13:24

Statsministeren (Mette Frederiksen):
Tak, også for det spørgsmål, og jeg er helt enig i det med brede flertal bag de aftaler, der bliver lavet, både hvad angår de store og svære
beslutninger – det er nærmest alt jo, når det handler om corona, fordi
når vi sidder og laver hjælpepakker og økonomisk kompensation, så
er der også tale om ekstremt store beløb og jo beslutninger, der for
den enkelte virksomhedsejer eller den enkelte lønmodtager eller den
enkelte selvstændige kan have kæmpestor betydning. Langt de fleste
aftaler, der er lavet, siden vi gik i gang med at håndtere covid-19,
er jo lavet bredt, og Radikale Venstre er i øvrigt et af de partier, der
suverænt er med i allerflest aftaler, og det arbejde skal vi selvfølgelig
videreføre og også gerne gøre endnu bedre.
Jeg mener, at det næste eksempel derpå jo er spørgsmålet om
forlængelse af restriktioner. Nogle af de restriktioner, der gælder på
landsplan, udløber på søndag. Sundhedsmyndighederne har nogle
anbefalinger til, hvordan det skal se ud efter på søndag, og der håber
jeg da, at Folketingets partier kan stille sig bag de anbefalinger, og at
vi så kan få truffet en beslutning omkring det. Det er i hvert fald et
konkret næste godt eksempel på, hvor vi kan samarbejde.
Kl. 13:25

Fjerde næstformand (Trine Torp):
Fru Sofie Carsten Nielsen.

6

Tirsdag den 17. november 2020 (US 15)

Kl. 13:25

Sofie Carsten Nielsen (RV):
Til sidst er jeg glad for, at statsministeren og regeringen har indset,
at forslaget til en ny epidemilov, helt ærligt, mildest talt var på månen og skal skrottes. Det var kun alle andre partier i Folketinget og
alle organisationer omkring os, der var imod det udkast. Det kan vist
godt kaldes et vink med en vognstang om at ændre grundlæggende
kurs. Så anerkender statsministeren, at der er behov for at ændre
afgørende i det udkast til en ny epidemilov, som regeringen jo havde
fremlagt, og som jeg forstår nu bliver trukket tilbage, og at der
kommer et reelt nyt udkast, der er i tråd med vores retsstatstradition?
Kl. 13:26

Fjerde næstformand (Trine Torp):
Statsministeren.

rystet, når jeg hører, at Venstres formand ikke vil svare på her på
talerstolen, om han også tager det alvorligt.
Når det er sagt, skal det også lige understreges, at lov er lov, og
at loven skal holdes. Derfor er jeg også sikker på, at statsministeren
er enig med mig i, at forløbet omkring aflivningen af de danske
mink ikke har været kønt, hvilket statsministeren også svarede min
radikale kollega. Der skal ryddes op, hver sten skal vendes.
Jeg forventer og formoder derfor, at statsministeren er enig i, at
det her forløb skal afdækkes hundrede procent, så regeringen kan
vise danskerne, at den tager lovbrud lige så alvorligt, som SF gør.
Kl. 13:29

Fjerde næstformand (Trine Torp):
Statsministeren.
Kl. 13:29

Kl. 13:26

Statsministeren (Mette Frederiksen):
Ja, selvfølgelig skal det være i tråd med vores retsstatsmekanismer
og -principper, og vi skal have en epidemilov, der fungerer. Jeg
tror også, det er vigtigt at sige, at forhistorien omkring det her jo
er, at der sådan set har været et ønske, må jeg forstå, fra sundhedsministeren til, at man gik i gang med det her arbejde på et lidt
senere tidspunkt, fordi der er rigtig meget at gøre med at håndtere
den konkrete epidemi. Det er også vigtigt at sige, at nogle af de
bestemmelser, der har været diskuteret i forhold til epidemiloven, jo
ikke handler om håndtering af covid-19, men andre epidemier, endda
potentielt farligere. Ikke fordi vi ikke har rigeligt at gøre med den, vi
står med nu, men der kan jo også komme epidemier op i fremtiden.
Så vores udgangspunkt vil være, også på baggrund af den kritik,
der har været rejst, både internt på møder og eksternt – jeg tror, der
også er nogle, der proklamerer det ude på Slotspladsen netop nu – at
partierne sætter sig sammen, og så starter vi, kan man sige, forfra på
at få lavet en epidemilov, som Folketingets partier kan se sig selv i.
Kl. 13:27

Fjerde næstformand (Trine Torp):
Tak for det. Den næste spørger er fru Pia Olsen Dyhr fra Socialistisk
Folkeparti. Værsgo.
Kl. 13:27

Spm. nr. US 15
Pia Olsen Dyhr (SF):
Jeg er glad for, at statsministeren tager situationen så seriøst, som
statsministeren gør. Det er alvorlige tider med store dilemmaer og
vigtige beslutninger. Det er derfor også nødvendigt at træde et lille
skridt tilbage, og det vil jeg gerne gøre.
Vi skal jo som samfund adressere den meget alvorlige situation,
Danmark står i, med virusmutationer i mink – mutationer, der udfordrer både folkesundheden og danske eksportmuligheder. Og det
har vi jo kunnet se, ved at Storbritannien lige pludselig indførte
benhårde restriktioner mod Danmark.
Truslen mod folkesundheden er reel; det slår en af de førende
eksperter på feltet, professor Jan Christensen fra Institut for Immunologi og Mikrobiolog, fast. Han siger, at mink desværre er rugekasser for resistente vira, og at problemet ikke kan isoleres til den
såkaldte cluster-5, sådan som visse partier ellers har fået det til at
lyde, men netop at de her mink hele tiden udvikler nye mutationer,
og det er det, der gør situationen så ganske alvorlig. Det betyder,
at hvis vi ikke slår minkene ned, kunne vi hurtigt stå med et nyt
problem, en ny mutation. Det er dybt alvorligt, og jeg er derfor også
glad for, at regeringen tager truslen seriøst. Og jeg bliver en smule

Statsministeren (Mette Frederiksen):
Der bliver lavet en redegørelse, og i den kommer det jo til at stå
beskrevet, hvad det er, der er gået forud for den her beslutning. Jeg
har meget stor respekt for, at Folketinget – eller i hvert fald en række
partier – har ønsket en redegørelse, og selvfølgelig er det sådan, at
når der bliver begået fejl, skal de også håndteres.
Jeg er også glad for de indledende ord. Vi står midt i en global
pandemi; Europa har mange steder valgt reelle nedlukninger af samfund, og der er indført udgangsforbud; situationen er rigtig, rigtig
slem i Sverige netop nu; Beneluxlandene, de sydeuropæiske lande,
England og også en række af de østeuropæiske lande, der klarede
sig godt igennem foråret, står i en rigtig svær situation. Det er ofte
sådan i den danske debat, at man får fornemmelsen af, at vi er
igennem covid-19. Vi er ikke igennem covid-19. Vi står midt i en
global pandemi, og det er også, synes jeg, for ofte i den politiske
diskussion, at det glemmes, at vi har 600.000 danskere, der er i
risikogruppen, som ikke må få covid-19, som vi skal gøre alt, hvad
vi kan, for at passe på, skærme og beskytte.
Vi bliver jo nødt til at være dygtige nok, både i regering og
Folketing, til både at kunne håndtere situationen vedrørende mink,
men også fortsat have epidemien under kontrol. For taber vi den
kontrol, taber vi også i mine øjne den gode mulighed, vi har nu, for
at få økonomien og arbejdspladserne godt igennem det her.
Mens vi har været her i salen, er det blevet meldt ud, at der er
fundet 200 smittetilfælde blandt medarbejdere på seks minkpelserier.
Det viser noget om, hvor aggressiv den her smitte er, og dermed vil
mink i Danmark jo desværre kunne være en selvstændig årsag til, at
epidemien vil blive ved med at udvikle sig negativt.
Kl. 13:31

Fjerde næstformand (Trine Torp):
Fru Pia Olsen Dyhr.
Kl. 13:31

Pia Olsen Dyhr (SF):
Det er jeg helt enig med statsministeren i, også i alvoren af det.
Og vi har været enige med regeringen, når det har handlet om at
lukke ned i virkeligheden og også at indføre restriktioner, og det vil
vi også være villige til at forlænge, når det gælder de nuværende
restriktioner. Det vil jeg gerne give tilsagn om her.
Men det her forløb har også vist, at vi har et helt særligt ansvar
for at passe på vores demokrati i tider som de her. Den lektie synes
jeg mangler i regeringens udkast til en ny epidemilov, som jeg også
sagde i onsdags. Måske er det egentlig ikke så underligt, for loven
blev jo sendt i høring, før den egentlig var færdig. Samtlige borgerlige partier plus Det Radikale Venstre ønskede jo, at loven skulle
sendes i høring før tid, og nu kritiserer de selv samme partier så
loven for at være ufærdig. SF er sådan set enig, og jeg synes, vi har
brug for at slå nogle ting fast: at der lægges for meget vægt på tvang,

Tirsdag den 17. november 2020 (US 16)

at det er for dårligt hegnet ind, og jeg tror, vi når meget længere
ved at fortælle danskerne, at vi tager det her alvorligt. Derfor vil jeg
gerne høre, hvad statsministeren tænker, vi kan gøre i forhold til at
inddrage det demokratiske element i epidemiloven.
Kl. 13:32

Fjerde næstformand (Trine Torp):
Statsministeren.

7

Kl. 13:35

Fjerde næstformand (Trine Torp):
Tak for det. Vi går videre til den næste spørger, og det er fru Pernille
Skipper, Enhedslisten. Værsgo.
Kl. 13:35

Spm. nr. US 16
Kl. 13:33

Statsministeren (Mette Frederiksen):
Altså, selve epidemiloven er jo en interessant størrelse. Jeg har snart
været medlem af Folketinget igennem 20 år og erindrer faktisk ikke
rigtig at have haft nogen diskussioner om epidemiloven. Nu er vi så i
en situation med en global pandemi, og derfor har vi selvfølgelig den
her diskussion, og vi skal have en epidemilov, der ind i fremtiden
virker på den rigtige, demokratiske måde. Derfor sagde jeg også
i min indledning, at jeg synes, vi skal starte forhandlingerne op, i
mine øjne gerne med alle Folketingets partier, og få lavet en epidemilov, som har den demokratiske forankring, den selvfølgelig skal
have, det demokratiske indhold, den selvfølgelig skal have, men som
samtidig også kan virke i en situation, hvor der måtte komme en
ny global pandemi, som vi skal kunne håndtere i Danmark. Jeg er
egentlig fortrøstningsfuld, i forhold til at det godt kan lade sig gøre.
Kl. 13:33

Fjerde næstformand (Trine Torp):
Fru Pia Olsen Dyhr.
Kl. 13:33

Pia Olsen Dyhr (SF):
Ja, for et af de elementer, som vi jo også kan høre pot- og pandedemonstrationen udenfor er meget optaget, er jo både spørgsmålet om,
om beslutningerne alene skal træffes af sundhedsministeren – og der
vil jeg gerne sige klart fra SF's side, at det ønsker vi ikke, vi ønsker,
det skal være demokratisk forankret – og den anden del handler
om det her med tvangsvacciner, som bekymrer rigtig mange. Vi
har jo vaccineret folk i Danmark gennem mange, mange år uden at
have haft behov for at bruge tvang, men til gengæld god oplysning.
Det er to af de elementer, som SF vil kræve bliver ændret i det
udkast, der ligger til epidemiloven, og der vil jeg bare gerne høre
statsministeren, om statsministeren er enig i, at lige præcis de her to
elementer skal vi have kigget på.

Pernille Skipper (EL):
Som de fleste nok i hvert fald forhåbentlig har opdaget, har det
været rigtig vigtigt for Enhedslisten gennem hele coronaepidemien,
at vi tager sundhedsrisikoen meget alvorligt, og at vi beskytter de
mennesker, som er i en særlig udsat position på grund af den her
virus. Det er jo også derfor, at vi sagtens kan støtte, at vi rent faktisk
får et lovgrundlag på plads, så vi kan følge sundhedsmyndighedernes
anbefalinger og få nedslagtet de mink, der er behov for, så vi kan
forsøge at passe på de mennesker, der ellers kunne blive ramt af en
meget stor spredning, potentielle muterede vira osv.
Men det betyder selvfølgelig ikke, at vi så slipper den sag, der
handler om manglende lovgrundlag. De to ting kan man faktisk godt
på en gang, og det tror jeg er vigtigt at få understreget i den her
diskussion. Vi har ikke blåstemplet noget som helst ulovligt, men vi
støtter, at vi faktisk får lovgrundlaget på plads.
Jeg siger det her, fordi jeg faktisk synes, at det er vigtigt, at vi
som Folketing tager vores opgave omkring parlamentarisk kontrol
alvorligt. Jeg synes faktisk, at det er lige så vigtigt, at vi herinde
både laver ordentlig lovgivning og tager den del af jobbet alvorligt,
men også bruger Folketingets systemer til at være kontrolorgan på
en ordentlig måde. Så når en minister træffer en beslutning uden
lovhjemmel – og det er jo sket – så må man jo undersøge, om det
var noget, den minister var advaret om, og det vil vi blive ved med at
undersøge, indtil vi er kommet til bunds i den her sag.
Det andet element i den her sag, som Enhedslisten vil til bunds
i, er de forudgående advarsler, og det synes jeg der er bemærkelsesværdigt få herinde der taler om, og måske også bemærkelsesværdigt
få der går statsministeren på klingen om, nemlig at noget tyder på, at
fødevareministeren allerede i september var klar over, at der var en
risiko for, at de muterede vira kunne opstå og kunne bringe vaccineforskningen i fare. Men alligevel handler han ikke, og alligevel går
der langt mere end 14 dage, før Folketinget bliver orienteret om lige
præcis det.
Kl. 13:37

Kl. 13:34

Fjerde næstformand (Trine Torp):
Tak. Statsministeren.

Fjerde næstformand (Trine Torp):
Statsministeren.
Kl. 13:34

Statsministeren (Mette Frederiksen):
Jamen jeg synes egentlig på baggrund af den diskussion, der har
været, både her i Folketinget, men også udenfor, at vi skal gå til
de her forhandlinger med et åbent sind alle sammen og så få lavet
en lovgivning, som giver os den mulighed, vi skal have i Danmark,
for at kunne håndtere en svær sygdomssituation, samtidig med at
Folketingets partier kan se sig selv i den lovgivning, som vi ender
med.
Så er jeg i øvrigt enig med SF's formand i, at vi jo stadig væk
mangler at få et svar, også i dag, på, om Folketingets partier bakker
op om sundhedsmyndighederne og anbefalingerne, om man står bag
den nødvendige beslutning, der er truffet i forhold til mink, og om
alle Folketingets partier vælger at bakke op om sundhedsmyndighedernes anbefalinger i forhold til restriktioner efter på søndag.

Kl. 13:37

Statsministeren (Mette Frederiksen):
Jeg er helt med på, at Enhedslisten – i øvrigt over en længere periode
– også har været optaget af det, der så at sige gik forud for den
dramatiske og svære beslutning, der blev truffet for 14 dage siden,
i øvrigt i lighed med SF, ved jeg også. Det er jo en fuldstændig rimelig diskussion, og det mener jeg også skal diskuteres fremadrettet.
Jeg bliver jo så samtidig nødt til at sige, at det at træffe en så
voldsom beslutning at lade alle mink i Danmark aflive, mener jeg
ikke man kan gøre, uden at man er fuldstændig sikker på, at det er
det, der er den nødvendige beslutning, fordi det er så voldsom en
beslutning, det er så stor en beslutning, det har så store konsekvenser
for de implicerede borgere, at der vil jeg i hvert fald som statsminister lægge til grund, at der skal være en risikovurdering, der gør, at
det er den nødvendige beslutning.
Men selvfølgelig indgår regeringen også gerne i diskussionen om
den forudgående periode – det er klart.

8

Tirsdag den 17. november 2020 (US 17)

Kl. 13:41

Kl. 13:38

Fjerde næstformand (Trine Torp):
Fru Pernille Skipper.

Fjerde næstformand (Trine Torp):
Statsministeren.
Kl. 13:38

Pernille Skipper (EL):
Jamen det er jeg helt enig i, altså at det er en meget, meget voldsom
beslutning. Det, jeg taler om, er jo faktisk den periode, hvor ikke
engang smittede mink blev nedslagtet. Altså, der var en periode
hen over sommeren og helt hen til 1. oktober, hvor man lidt groft
sagt forsøgte at inddæmme smitten blandt mink med nogle værnemidler og noget håndsprit. Smitten udviklede sig og udviklede sig
og udviklede sig, og i september siger sundhedsmyndighederne så
til Fødevarestyrelsen, at der faktisk er risiko for, at vira endda kan
motivere, og at der kan opstå den alvorlige situation, som i sidste
ende fører til, at alle mink må nedslagtes.
Alligevel går der en periode, hvor fødevareministeren ikke handler, og der går over 14 dage, før Folketinget får at vide, at den her
risiko er der. Synes statsministeren, at der er handlet i tide?
Kl. 13:39

Fjerde næstformand (Trine Torp):
Statsministeren.
Kl. 13:39

Statsministeren (Mette Frederiksen):
Der er to ting, jeg gerne vil sige til det. Jeg vil helt generelt henvise
til de redegørelser, der kommer, i forhold til hvad det er, der er
foregået i den her sag, også hvad angår Fødevareministeriet – også
i respekt for ønsket om, at der skal laves redegørelser. Derudover
vil jeg sige, at vi jo alle sammen har vidst, både i regeringen, i
Folketinget og i offentligheden, at der har været en risiko forbundet
med mink. Det er over en længere periode, at risikoen ved mink i
forhold til covid-19 har været velkendt. Den præcise risikovurdering,
der så ligger til grund for beslutningen om aflivning, kommer først
nu, men at der er en risiko forbundet med mink, har vi jo kendt til
over en længere periode.
Der har så været valgt nogle forskellige strategier. Om det har
været korrekt, har jeg ikke mulighed for at vurdere.
Kl. 13:40

Fjerde næstformand (Trine Torp):
Fru Pernille Skipper.
Kl. 13:40

Pernille Skipper (EL):
Jeg glæder mig også til at se redegørelsen, som forhåbentlig kommer
i morgen, også for så vidt angår den del – for endnu mere bekymrende bliver det jo. Jeg er nemlig enig i det, statsministeren siger, at en
så alvorlig beslutning som at slagte alle mink og dermed potentielt
nedlukke et helt erhverv for bestandigt, skal jo tages med varsomhed
og på baggrund af sundhedsmyndighedernes anbefalinger.
Men man bliver jo bekymret, når vi så kan forstå i går, at der
åbenbart har været noget forvirring om, hvilke præmisser de anbefalinger fra sundhedsmyndighederne skal hvile på. Altså, hvis det er
korrekt, som Seruminstituttets direktør siger, at de har fået at vide eller i hvert fald fået et klart indtryk af, at præmissen var, at man ikke
måtte komme med anbefalinger, som kunne true erhvervets overlevelse, og at de dermed måske ikke er kommet med de anbefalinger,
de ellers ville komme med ud fra en sundhedsfaglig vurdering, så
har vi vel også et problem, i hvert fald i ministeriet og i styrelsen. Er
det ikke korrekt?

Kl. 13:41

Statsministeren (Mette Frederiksen):
Jamen jeg vil gerne i respekt for redegørelserne anbefale, at vi får
redegørelserne, og så må man vurdere indholdet af dem.
Kl. 13:41

Fjerde næstformand (Trine Torp):
Tak for det.
Den næste spørger er hr. Søren Pape Poulsen fra Det Konservative Folkeparti. Og velkommen tilbage.
Kl. 13:41

Spm. nr. US 17
Søren Pape Poulsen (KF):
Tak for det. Jeg vil gerne lige tage fat i noget af det, jeg hørte statsministeren svare lige før. For statsministeren sagde, at inden man
træffer så vidtgående en beslutning – som at nedlægge et erhverv,
forstås – skal man være helt sikker. Så er det uforståeligt for mig,
at vi andre har halvanden time i et møde med nogle ministre og
nogle embedsmænd, nogle styrelser, den 4. november, hvor jeg selv
spørger, om vi ikke kan få en second opinion, om vi er helt sikre på
det her, og om der er konsensus om det her, men at det er der ikke
tid til – selv om man ikke har set cluster-5 siden september måned
i Nordjylland. Og nu kommer der jo andre forskere, der er ude at
sætte spørgsmålstegn ved det. Fauci har sagt: Påvirker det her en
vaccine? Jeg ved ikke, om regeringen har spurgt vaccinevirksomhederne, om det her kommer til at påvirke en vaccine. Danske forskere
har også været ude at stille sig kritisk over for det.
Hvis statsministeren virkelig mener, at man ikke nedlægger et
helt erhverv uden at være helt sikker, hvorfor kunne der så ikke
gives bare en dag eller to til en second opinion? Men det var meget
vigtigt at komme ud samme dag og sige: Al minkavl i Danmark
er ødelagt; det er slut, det er færdigt. Har statsministeren på intet
tidspunkt haft tvivlens nådegave, i forhold til at det kunne være,
at de 8-9 andre partier i Folketinget måske havde et eller andet
at bidrage med og kunne stille noget, der mindede om relevante
spørgsmål, så man kunne få den her diskussion? Hvad var det, der
hastede? Det synes jeg fortaber sig fuldstændig i tågen, og lige nu
har vi et erhverv, der er slut, dødt og borte – i hvert fald med den
aftale, der blev lavet i går, der jo betyder, at det er forbi med det i
Danmark. Og man havde ikke engang et døgn eller to til at bede om
en second opinion; man blev bare overhørt på det møde. Det synes
jeg er helt vildt.
Kl. 13:43

Fjerde næstformand (Trine Torp):
Statsministeren.
Kl. 13:43

Statsministeren (Mette Frederiksen):
Der bliver spurgt til, hvorfor det hastede så meget. Det gør det jo
ene og alene af hensyn til danskernes folkesundhed og potentielt
den globale folkesundhed. Det er grunden til hastværket. Der er
ikke andre grunde. Når man får en risikovurdering som den, vi får
den pågældende mandag aften, så mener jeg ikke, at man ansvarligt
kan træffe andre beslutninger. Derfor hastværket. Og det handler
om folkesundheden herhjemme; om smitten fra minkene; om mutationen; om den potentielle risiko i forhold til vaccine. Og det handler
selvfølgelig også om Danmarks omdømme ude i verden, nemlig:
Evner vi at træffe de nødvendige beslutninger på baggrund af en

Tirsdag den 17. november 2020 (US 18)

sådan risikovurdering, som resten af verden også vil holde øje med?
Det er grunden til hastværket.
Ejer jeg tvivlens nådegave? Ja, det gør jeg. Og hele coronahåndteringen siden marts måned har jo været fyldt med dilemmaer. På
daglig basis er der dilemmaer. Og derfor vil jeg sige to ting. Den ene
er: Støtter Det Konservative Folkeparti, at vi træffer de nødvendige
beslutninger oven på risikovurderingen? Og den anden er: Vi bliver
jo nødt til at have tillid til de danske sundhedsmyndigheder. Det er
dem, der rådgiver både regeringen, men jo også Folketinget, i de
beslutninger, der skal træffes. Og jeg har i hvert fald ikke belæg for
ikke have tillid til de danske sundhedsmyndigheder.
Kl. 13:45

Fjerde næstformand (Trine Torp):
Hr. Søren Pape Poulsen.
Kl. 13:45

Søren Pape Poulsen (KF):
Det er helt i orden. Jeg tror ikke, der er nogen, der har belæg for ikke
at have tillid. Nogle gange er beslutninger så store, at man kunne
spørge andre mennesker og måske have en idé om, om andre kunne
bidrage til at gøre en beslutning bedre.
Så sagde statsministeren også – jeg tror, det var tidligere på
dagen her – at det blev lidt polemisk med lovbrud osv. Ja, nu må
vi se redegørelsen. Jeg skal jo ikke kunne vide, hvem der har vidst
hvad. Jeg konstaterer bare, at søndag har alle i hvert fald vidst, at der
var et lovbrud i gang. Det vidste man søndag, men man stoppede det
ikke. Statsministeren sagde tidligere i dag, at havde man vidst det
her på pressemødet, så havde man selvfølgelig sagt det. Men man
vidste det jo så om søndagen, men det fik lov at fortsætte. Altså,
statsministeren må jo være himmelhenrykt over det parlamentariske
grundlag, hun har, der synes, det er i orden, at man bare fortsætter et
lovbrud. Statsministeren vidste det jo godt søndag.
Hvad er så grunden til, at man ikke stoppede? Hvad er grunden
til, at man blev ved og ikke stoppede det? Er det, fordi statsministeren simpelt hen mener, at hun i den her sag er overbevist om, at det
dér kommer foran lovgivningen, at statsministeren har den holdning,
at det her bare skal gennemføres, og at vi så må klare det bagefter,
også selv om man blev bevidst om, at loven var brudt?
Kl. 13:46

Fjerde næstformand (Trine Torp):
Tak. Statsministeren.
Kl. 13:46

Statsministeren (Mette Frederiksen):
Nej. Svaret på det spørgsmål er nej. Der er ikke noget over dansk
lovgivning, og det kommer der heller ikke, og det har der ikke været
på noget tidspunkt i den her coronahåndtering. Vi ved ikke, da vi
træffer beslutningen, at der ikke er lovhjemmel. Så svaret på det
spørgsmål er nej.
I forhold til de danske sundhedsmyndigheder: Det glæder mig,
hvis der er bred opbakning i Folketinget til de danske sundhedsmyndigheder. Og jeg går da ud fra – og det har jeg i øvrigt gjort igennem
hele forløbet – at de danske myndigheder er i tæt kontakt både med
kolleger indenlands og udenlands og i forhold til de organisationer,
der håndterer den globale pandemi og har viden om det. Og det
lægger jeg altså også til grund fremadrettet.
Kl. 13:47

Fjerde næstformand (Trine Torp):
Hr. Søren Pape Poulsen.

9

Kl. 13:47

Søren Pape Poulsen (KF):
Men, statsminister, I vidste det ikke, da I traf beslutningen. Indtil jeg
hører andet, tager jeg det for gode varer. Så bliver man klar over, at
hov, loven er brudt, der er endda et skriftligt citat fra fødevareministeren den søndag. Det, der står tilbage nu, uanset hvor træls det er –
og nogle gange tænker jeg, at det er, som om vi andre bare er i vejen
og insisterer på alt det her demokrati og sådan noget – er, at jeg tror,
at vi kunne komme langt, hvis vi blev inddraget lidt i sagerne, og det
er en anden ting.
Men kan statsministeren ikke bare fortælle mig – og det behøver
man ikke redegørelser til – at når man finder ud af, at noget er
ulovligt, og det finder man ud af, hvorfor stopper man det så ikke?
Man blev ved med, at der var en ulovlig ordre, og forsvaret blev
sendt ud på folks ejendomme. Der er så mange groteske ting her,
og jeg ved ikke, hvornår den dag kommer, hvor jeg ikke bliver
berørt af at se det her indslag med, hvordan folk er blevet behandlet.
Men, statsminister, I vidste det jo godt, og da I vidste det, hvorfor
stoppede I det så ikke?
Kl. 13:48

Fjerde næstformand (Trine Torp):
Tak. Statsministeren.
Kl. 13:48

Statsministeren (Mette Frederiksen):
Jeg har en klar forventning om, at når man som ansvarlig minister
bliver gjort opmærksom på, at der ikke er lovhjemmel til den beslutning, der er truffet, så retter man selvfølgelig op på de problemer, der
er. Og i forhold til at blive berørt: Det er vi alle sammen. Vi er alle
sammen berørt af den her situation. Det er en dybt ulykkelig beslutning, vi har været nødsaget til at træffe. Det er da så pinefuldt at se
på, at mennesker, der har levet af et erhverv igennem generationer,
har opbygget et livsværk, ikke får mulighed for at videreføre det. Det
er pinefuldt for os alle sammen, og derfor håber jeg også, at vi kan få
lavet en ordentlig aftale omkring en kompensation.
Nu er der lavet en aftale omkring hjemmelsspørgsmålet. Kompensationsspørgsmålet er mindst lige så vigtigt, og det at kunne få
sendt minkavlere, men også deres medarbejdere, også de omkringliggende samfund og de følgeerhverv, der er, videre på en god måde,
både hvad angår økonomi, men jo også i forhold til andre muligheder for at kunne skifte – for nogles vedkommende – over i andre fag,
er afgørende for, synes jeg, at vi får behandlet de her pågældende på
en ordentlig måde.
Kl. 13:49

Fjerde næstformand (Trine Torp):
Tak for det.
Vi går videre til den næste spørger, som er fru Pernille Vermund
fra Nye Borgerlige.
Kl. 13:49

Spm. nr. US 18
Pernille Vermund (NB):
Tak for det. Der er nu gået 9 dage, 9 dage, siden regeringen erkendte,
at det var i strid med loven at kræve raske mink uden for smittezonerne aflivet. Den ulovlige ordre havde da været i kraft i 4 dage, en
ordre afgivet af statsministeren personligt på direkte tv, og i stedet
for at bremse skaden, da ulovligheden blev offentligt kendt, valgte
regeringen at fremture, og her på niendedagen fortsætter lovbruddet.
Jeg har svært ved at forstå, hvorfor statsministeren har ladet
det komme hertil. Måske kan statsministeren forklare sig. Hvorfor
forberedte man sig ikke bedre? Tiden var jo til det. Allerede den

10

Tirsdag den 17. november 2020 (US 18)

18. september – kan vi læse i Jyllands-Posten – var der en risikovurdering. Der kunne jo have været fundet andre løsninger, som holdt
erhvervet i live. Man kunne meget tidligere have isoleret minkfarmene, man kunne have sikret avlsmateriale, man kunne have delt viden
med andre forskere og fundet løsninger, og når man har tid, kan man
som regel finde bedre løsninger end dem, som man finder, når man
handler på bagkant og måske på baggrund af frygt.
Så hvorfor sad statsministeren og regeringen så længe på hænderne? Hvorfor tog statministeren ikke andre med på råd? Hvorfor blev
tiden ikke brugt på at finde andre og bedre løsninger? Hvorfor endte
vi med den dårligste og dyreste af alle løsninger, en nedlæggelse af
et helt erhverv, knuste drømme, ødelagte tilværelser, tab af værdier,
tab af arbejdspladser og tab af eksport?
Kl. 13:51

Fjerde næstformand (Trine Torp):
Statsministeren.
Kl. 13:51

Statsministeren (Mette Frederiksen):
Tak også for det spørgsmål. Først og fremmest vil jeg sige, at vi ikke
har truffet beslutning på baggrund af frygt. Vi har truffet beslutning
på baggrund af den risikovurdering, der ligger fra sundhedsmyndighedernes side, og jeg kan med den viden, der er tilvejebragt både
herhjemme, men også den viden, der i øvrigt er i den her diskussion,
ikke se andet, end at en ansvarlig politiker vil være nødsaget til
at træffe beslutningen. Og det står mig stadig væk lidt uklart, om
man bakker op om, at man skal følge den anbefaling, der ligger
fra sundhedsmyndighedernes side. Jeg føler mig ikke i stand til at
gøre andet på baggrund af den risikovurdering, og det handler jo så
også om det tidsinterval, som gør sig gældende. Der foregår jo en
masse omkring mink i en længere periode end den, som vi diskuterer
aktuelt netop nu, og der bliver slået en del mink ned, syge mink,
der laves sikkerhedszoner, myndighederne arbejder med en række
forskellige ting.
Men da den risikovurdering, der rammer os, rammer os, så mener
jeg faktisk ikke, at man kan træffe en anden beslutning. Og hvis
jeg også forstår det, kan man sige, sådan fagligt-fagligt i forhold til
minkavl, skal vi, når man skal aflive mink, som vi desværre skal i
Danmark, også passe på med, at vi ikke skaber en falsk forhåbning
om, at man, hvis man lige bevarede nogle ganske, ganske få dyr, kan
få erhvervet tilbage på det niveau, som erhvervet har haft i Danmark.
Kl. 13:53

Kl. 13:54

Fjerde næstformand (Trine Torp):
Statsministeren.
Kl. 13:54

Statsministeren (Mette Frederiksen):
Jeg går ud fra, at alle myndigheder varetager deres opgave korrekt.
Det lægger jeg til grund, også i den her sag.
I forhold til mine udtalelser nu ved alle i Danmark, at der ikke
er lovhjemmel. Det ved alle. Det er så sådan nu, at der er indgået
en politisk aftale, der sikrer, at den lovhjemmel kommer på plads.
Så jeg udtaler mig ikke anderledes i lovhjemmelspørgsmålet end det,
som er kendt, nemlig at der ikke er lovhjemmel til den beslutning,
som regeringen traf. Det ændrer jo så ikke på substansen, det ændrer
ikke på indholdet, nemlig at vi skal beskytte danskerne, vi skal
passe på folkesundheden, og derfor er det i mine øjne stadig væk
afgørende og stadig væk nødvendigt, at vi følger sundhedsmyndighedernes anbefalinger. Og jeg synes faktisk, det er interessant, også
for danskerne, at vide, om alle partier i Folketinget bakker op om
den anbefaling, der ligger fra sundhedsmyndighedernes side.
Kl. 13:55

Fjerde næstformand (Trine Torp):
Fru Pernille Vermund.
Kl. 13:55

Pernille Vermund (NB):
Jeg synes sådan set, det er mere interessant for danskerne at vide, at
vi har en regering, der selv efter at man bliver bekendt med, at man
har begået lovbrud, fortsætter de ulovlige ordrer. Så sent som i går
blev der indgået en aftale, hvor der står, at de her påbud er et krav.
Det er det altså først den dag, aftalen er blåstemplet af et flertal i
Folketinget, og der kan gå lang tid.
Så der er stadig ikke noget lovgrundlag for at kræve raske avlsdyr
uden for zonerne aflivet, og det her er ret alvorligt. Både jeg og
Nye Borgerlige mener, at regeringen bør gå af og lade danskerne
blive hørt. For sagen slutter jo ikke her. Selv om statsministeren
måske skulle vælge at ofre fødevareminister Mogens Jensen i den
her sag, så kommer jeg og Nye Borgerlige til at presse på for at
få en kommissionsundersøgelse af det her, og jeg vil gerne spørge
statsministeren, som jo også er formand for Socialdemokratiet: Vil
Socialdemokratiet bakke op om en kommissionsundersøgelse af hele
forløbet og hele regeringens håndtering af det her?
Kl. 13:56

Fjerde næstformand (Trine Torp):
Fru Pernille Vermund.
Kl. 13:53

Pernille Vermund (NB):
Jeg bliver mere og mere bekymret. Statsministeren siger igen i dag:
Som man desværre skal. Det er jo stadig sådan, at der ikke er lovgrundlag for at aflive de her mink. Der er en aftale på plads, ja, men
den er ikke tredjebehandlet her, og dermed er regeringens »der skal
aflives mink i hele Danmark« et påbud, som er ulovligt. Forleden
kunne vi læse, at hæren var gået ind på en minkfarm uden for
zonerne. Det var onsdag, det var altså, flere dage efter at regeringen
var blevet bekendt med, at det her lovbrud fandt sted, altså at man
havde udstukket en ulovlig ordre.
Tidligere sagde statsministeren, at statsministeren havde tillid
til, at når man som ressortminister havde ansvar for et område og
man blev bekendt med, at man handlede ulovligt, så trak man de
her ordrer tilbage. Mener statsministeren, at forsvarsministeren har
pådraget sig et ansvar ved at lade hæren gå ud uden hjemmel i
lovgivningen? Og hvis ikke, er det så hæren, der har handlet i strid
med regeringens ordre?

Fjerde næstformand (Trine Torp):
Statsministeren.
Kl. 13:56

Statsministeren (Mette Frederiksen):
Jeg synes i respekt for det arbejde, der er igangsat omkring en redegørelse, at det er den proces, som nu skal tilvejebringes. Jeg forstår
faktisk ikke, at man ikke svarer på spørgsmålet. Hvorfor svarer man
ikke på spørgsmålet, om man bakker op om den anbefaling, der
ligger fra sundhedsmyndighedernes side? (Pernille Vermund (NB):
Fordi det her er spørgetimen til statsministeren og ikke spørgetimen
til formanden). Jo, men er vi alligevel ikke i den situation, når vi står
midt i en global pandemi – midt i en global pandemi; vi har 600.000
danskere, der er i risikozonen, hvis de får covid-19; en pandemi,
der har lukket store dele af verden ned – og vi så i Danmark har
nogle sundhedsmyndigheder, der anbefaler, at mink slås ned, at man
så i alle partier bør svare på, om man bakker den anbefaling op?
(Pernille Vermund (NB): Det ville man gøre, hvis statsministeren
havde delt viden med alle partier).

Tirsdag den 17. november 2020 (US 19)

Kl. 13:57

Fjerde næstformand (Trine Torp):
Der er ikke flere, der får ordet. Og derfor er det også lidt svært at
stille et spørgsmål i afslutningen af en spørgsmålsrunde, altså når der
ikke er mulighed for svar.
Den næste spørger er hr. Alex Vanopslagh.
Kl. 13:57

Spm. nr. US 19

11

En regering begår fejl, og det er beklageligt. Det skal regeringen
sørge for at få rettet op på. Men det, at man påstår noget som helst i
den her retning, bliver jeg bare nødt til at sige, har jeg altså i de snart
20 år, jeg har siddet i Folketinget, aldrig nogen sinde været udsat for
før.
Kl. 14:00

Fjerde næstformand (Trine Torp):
Hr. Alex Vanopslagh.
Kl. 14:00

Alex Vanopslagh (LA):
... som ikke kan være i sin egen krop af ren forventningens glæde nu,
hvor jeg har hørt, at statsministeren går op i, at der bliver svaret på
spørgsmål. Det vil jeg glæde mig til. Det synes jeg mildest talt ikke
er en disciplin, som statsministeren altid selv har mestret.
Jeg synes, at den sidste uges tid i dansk politik har været meget
bekymrende. Jeg tror oprigtigt ikke, at vores folkestyre, vores demokrati og danskernes tillid til folkestyret kan holde til mange uger som
den, vi lige har haft, altså den foregående uge. Lad mig bare lige
opsummere nogle af de ting, vi har været vidne til den sidste uges
tid.
Først og fremmest er der selvfølgelig en regering, der bryder
grundloven ved at aflive samtlige mink og et helt erhverv uden at
have grundlaget på plads, med et fingerknips. Forklaringen er, at der
ikke er en eneste embedsmand, at der ikke er en eneste jurist, som
advarer om grundlovsbruddet. Men Fødevarestyrelsen kan i samme
uge fortælle, at man siden juni har vidst, at man ikke kunne gøre det
her på lovlig vis.
Fødevareministeren kommer med tre forskellige, modstridende
forklaringer på 3 dage. Statsministeren, fødevareministeren og den
samlede regering undlader at rette op på den ulovlige ordre. Ja,
statsministeren siger direkte til en minkavler på tv, at den minkavler
ikke kan beholde sine mink – det er der ikke nogen muligheder
for – selv om lovhjemmelen ikke er på plads. Ja, statsministeren
udtaler ligefrem, at statsministeren ikke fortryder den ulovlige ordre,
fordi det var den rigtige beslutning. Så må jeg vel forstå, at det er
ligegyldigt, at den er ulovlig. Ja, statsministeren nægter at svare både
Folketinget og journalister på spørgsmål om, hvorfor statsministeren
ikke rettede op på den ulovlige ordre.
Så er der ulovligheden om tempobonus. Og så er der en hærchef,
som på sociale medier sådan næsten praler af den indsats, der er,
i forbindelse med eksekveringen af den ulovlige aflivning af mink
uden for smittezonerne.
Jeg synes, det er helt vildt. Jeg synes også, det er vildt at høre
statsministeren i dag sådan næsten negligere det, som om det er en
formalitet, en teknikalitet.
Så mit spørgsmål er egentlig: Hvorfor er statsministeren blevet
ved med ikke at respektere, at det her kræver lovhjemmel? Hvorfor
bliver man ved med at bryde loven og ikke respektere grundloven?
Kl. 13:59

Fjerde næstformand (Trine Torp):
Statsministeren.
Kl. 13:59

Statsministeren (Mette Frederiksen):
Jeg kan sige med fuldstændig hundrede procents sikkerhed, at jeg
ikke negligerer noget som helst. Jeg har fra starten sagt, at det, at der
ikke er lovhjemmel, er en fejl, og at det skal der rettes op på. Og nu
kommer der en redegørelse.
Men at sammenholde den situation, vi står i nu med en fejl,
med noget, må jeg forstå, på de sociale medier, der tenderer mod
fascisme, er jo en voldsom påstand og i al respekt også et ret lavt
niveau for den samtale, der bør kunne være i et folkestyre.

Alex Vanopslagh (LA):
Jeg har også set nogen påstå, at det tenderer mod fascisme. Jeg er
ikke en af dem. Jeg har givet et interview i dag til Berlingske, hvor
jeg siger, at hvis man er fuldstændig ligeglad med, at der bliver
begået grundlovsbrud, af hensyn til et eller andet hensyn, eksempelvis folkesundheden, så er det den type tendenser, der kan føre til
totalitære samfund; der kan føre til fascisme. Jeg siger eksplicit i
interviewet, at man på ingen måde kan sige, at statsministeren er
fascist, eller at Danmark er et fascistisk land. Det vil jeg gerne starte
med at slå fast.
Men når statsministeren nu her i dag siger, at statsministeren
ikke negligerer grundlovsbruddet, så forstår jeg ikke, hvorfor statsministeren på direkte tv over for en minkavler siger, at han ikke
kan beholde sine dyr, altså når der ikke er lovhjemmel på plads; når
der endnu ikke er et flertal på plads på Christiansborg. Så signalerer
statsministeren da, at det sådan set er lidt lige meget, at der er begået
et grundlovsbrud, for det er statsministeren selv, der bestemmer, om
minkavlerne må beholde deres dyr; det afhænger ikke af, om der er
lovhjemmel på plads og et flertal på plads i Folketinget. Det er der
også en juraprofessor der er ude at kritisere.
Så synes jeg egentlig, det er helt rimeligt at kritisere statsministeren for, at der er en mangel på respekt for grundloven. Ja, den
juraprofessor siger til Berlingske, at det, som statsministeren har
gjort, faktisk er at fortsætte med lovbruddet.
Kl. 14:01

Fjerde næstformand (Trine Torp):
Statsministeren.
Kl. 14:01

Statsministeren (Mette Frederiksen):
Men nu er det jo sådan, at man kan stå til ansvar for det, man selv
siger, det, man selv tænker, og det, man gør. At påstå, at jeg skulle
være ligeglad med noget som helst i alt det her, er bare ikke rimeligt.
Det er ikke rimeligt, for regeringen har ikke på noget som helst
tidspunkt, da det bliver kendt for os, at der ikke er lovhjemmel, ikke
lagt det frem. Det var en fejl, og vi tager det alvorligt. Og det skal
enhver regering gøre, hvis ikke der er hjemmel til den politik, man
ønsker at gennemføre.
Så hvis vi skal have en ordentlig diskussion af det her, og det bør
vi have i respekt for minkavlerne og i øvrigt i respekt for hele den
danske befolkning, så bør vi håndtere det, at der er begået en fejl,
med respekt, ordentlighed og seriøsitet. Det gør vi fra regeringens
side. Men vi bør også forholde os til, hvad det er, der er substansen i
det her, og det er folkesundheden.
Nu har jeg forsøgt at få nogle andre partier til at tilkendegive, om
man står bag den anbefaling, der kommer fra sundhedsmyndighederne. Jeg kunne også have lyst til at spørge formanden for Liberal
Alliance om det, for ligesom danskerne har krav på en regering, der
tager det alvorligt, når der er begået en fejl, så har man da også behov for at vide, om hele Folketinget bakker op om de anbefalinger,
der kommer fra landets myndigheder.

12

Tirsdag den 17. november 2020 (FM )

Kl. 14:05

Kl. 14:02

Fjerde næstformand (Trine Torp):
Tak for det! Så er det hr. Alex Vanopslagh.

Meddelelser fra formanden
Kl. 14:02

Alex Vanopslagh (LA):
Jeg har ikke noget problem med at svare på det spørgsmål. Jeg
betvivler ikke risikovurderingen fra sundhedsmyndighederne, altså
at der er udfordringer, problemer og risici forbundet med at have
minkavl i Danmark i fremtiden. Der står ingen steder, at man anbefaler, at samtlige mink skal aflives. Der står ingen steder, at man
anbefaler, at man skal tage det mest vidtgående værktøj i brug så
hurtigt som overhovedet muligt. Det står i hvert fald ikke i nogen af
de anbefalinger, jeg har set. Så må det være i noget materiale, som
statsministeren ikke deler med resten af Folketinget. Så det har jeg
ikke noget problem med at svare på. Og vi mener ikke, at man skal
tage det mest vidtgående værktøj i brug. Man skal se på at have et
mindre vidtgående værktøj end det mest vidtgående værktøj.
Statsministeren siger, at man skal behandle det her med seriøsitet
og fokusere på substansen. Det er godt at minde os alle om det, også
mig for den sags skyld. Der er jo en hård retorik for tiden, men
jeg synes ikke, at statsministerens egen retorik og statsministerens
egne ord om, at man tager det her alvorligt, harmonerer og er i
overensstemmelse med statsministerens handlinger. For selv om man
har vidst, at det var ulovligt, så har man ikke effektivt fra statsministerens side trukket den ulovlige ordre tilbage.
Så er vi tilbage ved det spørgsmål, som vi var mange, der forsøgte at få svar på i sidste uge, og som jeg tror hr. Søren Pape Poulsen
forsøgte at få svar på i dag. Nu forsøger jeg igen: Hvorfor sikrer
statsministeren ikke, at man trækker den ulovlige ordre fuldt ud
tilbage, inklusive hos sine egne ministre?
Kl. 14:03

Fjerde næstformand (Trine Torp):
Statsministeren.
Kl. 14:03

Statsministeren (Mette Frederiksen):
Som jeg sagde allerede i sidste uge, lægger jeg jo til grund, at man
som ansvarlig minister selvfølgelig sørger for, når man finder ud af,
at der ikke er lovhjemmel, at rette op på det.
Men jeg synes da sådan set, at diskussionen her er god, i forhold
til at det også bliver sagt, at tonen er hård. Ja, det skal jeg love for
den er. Jeg synes, at det at frembringe ordet fascisme i den her sammenhæng er fuldstændig urimeligt, aldeles urimeligt, polemisk og på
et niveau, som jeg ikke synes klæder et samarbejdende folkestyre.
Det samarbejdende folkestyre er alle i Danmark afhængige af
fungerer bedst muligt, selvfølgelig ikke mindst når vi står midt i en
global pandemi. Og nu har Folketinget igen muligheden. Restriktionerne udløber på søndag, og der skal træffes en beslutning om, om
de skal videreføres eller ej, og hvordan restriktionerne skal se ud
derefter. Og der håber jeg da på opbakning fra hele Folketinget til de
anbefalinger, der ligger fra sundhedsmyndighederne.
Kl. 14:04

Fjerde næstformand (Trine Torp):
Tak til hr. Alex Vanopslagh fra Liberal Alliance.
Der er ikke flere spørgsmål til statsministeren, så tak til statsministeren. Og herefter er spørgetimen slut.

Fjerde næstformand (Trine Torp):
I dag er der følgende anmeldelser:
Michael Aastrup Jensen (V), Søren Espersen (DF), Martin Lidegaard
(RV), Naser Khader (KF), Peter Seier Christensen (NB) og Henrik
Dahl (LA):
Beslutningsforslag nr. B 89 (Forslag til folketingsbeslutning om Taiwans genindtræden i World Health Assembly).
Uffe Elbæk (UFG), Karsten Hønge (SF), Eva Flyvholm (EL) og
Katarina Ammitzbøll (KF):
Forespørgsel nr. F 19 (Vil udenrigsministeren redegøre for den aktuelle tilspidsede politiske situation i Hong Kong og den dybt bekymrende udvikling i Kina i forhold til tilsidesættelse af menneskerettighederne og undertrykkelse af religiøse mindretal, herunder redegøre
for, hvilke konkrete initiativer Danmark og EU har taget for at støtte
op om demokratibevægelsen i Hong Kong, og hvilke krav man i
øvrigt vil stille i de kommende forhandlinger med Kina i forhold til
at respektere menneskerettighederne generelt?).
Titler på de anmeldte sager vil fremgå af www.folketingstidende.dk
(jf. ovenfor).
Retsudvalget har afgivet:
Betænkning og indstilling vedrørende Folketingets Ombudsmands
beretning for 2019.
(Beslutningsforslag nr. B 88).
Betænkningen og indstillingen vil fremgå af www.folketingstidende.dk.

Det næste punkt på dagsordenen er:
2) Spørgsmål om fremme af forespørgsel nr. F 18:
Forespørgsel til ministeren for fødevarer, fiskeri og ligestilling
om aflivning af mink.
Af Lise Bech (DF) og Hans Kristian Skibby (DF).
(Anmeldelse 12.11.2020).
Kl. 14:06

Fjerde næstformand (Trine Torp):
Hvis ingen gør indsigelse mod fremme af denne forespørgsel, betragter jeg Tingets samtykke som givet.
Det er givet.

Tirsdag den 17. november 2020 (UPV )

Det næste punkt på dagsordenen er:
3) Spørgsmål om meddelelse af orlov til og indkaldelse af stedfortræder for medlem af Folketinget Anne Sophie Callesen (RV).
Kl. 14:07

Fjerde næstformand (Trine Torp):
Medlem af Folketinget Anne Sophie Callesen fra Radikale Venstre
har søgt om orlov fra den 17. november 2020, jf. forretningsordenens § 41, stk. 4.
Hvis ingen gør indsigelse, vil jeg betragte det som vedtaget, at der
meddeles orlov som ansøgt, og at stedfortræderen indkaldes som
midlertidigt medlem.
Det er vedtaget.

Det næste punkt på dagsordenen er:
4) Indstilling fra Udvalget til Valgs Prøvelse:
Godkendelse af stedfortræder som midlertidigt medlem af Folketinget for Anne Sophie Callesen (RV).
Kl. 14:07

Forhandling
Fjerde næstformand (Trine Torp):
Fra Udvalget til Valgs Prøvelse har jeg modtaget indstilling om, at
2. stedfortræder for Radikale Venstre i Østjyllands Storkreds, Henrik
Vinther, godkendes som midlertidigt medlem af Folketinget fra og
med den 17. november 2020, i anledning af Anne Sophie Callesens
orlov.
Det bemærkes, at 1. stedfortræder allerede er indtrådt i anledning
af Morten Østergaards orlov.
Er der nogen, der ønsker ordet?
Da det ikke er tilfældet, vil jeg med Tingets samtykke til at
undlade afstemning betragte indstillingen som vedtaget.
Den er vedtaget.

Det næste punkt på dagsordenen er:
5) 1. behandling af lovforslag nr. L 22:
Forslag til lov om ændring af lov om arbejdsskadesikring, lov
om den selvejende institution Arbejdsmarkedets Erhvervssikring og lov om erstatningsansvar. (Anmeldelse af arbejdsulykker, opdatering af kapitaliseringsfaktorer m.v.).
Af beskæftigelsesministeren (Peter Hummelgaard).
(Fremsættelse 07.10.2020).
Kl. 14:08

Forhandling
Fjerde næstformand (Trine Torp):
Jeg tænker, at vi lige skal have salen gjort klar til den første lovbehandling.
Jeg skal lige, inden vi går i gang, meddele, at vi har nogle tekniske vanskeligheder heroppe ved talerstolen, som betyder, at uret på
talerstolen ikke virker. Så jeg vil forsøge at hjælpe til, så godt som
det nu kan lade sig gøre, ved at jeg rejser mig, 30 sekunder før

13

taletiden fra talerstolen er afsluttet, og under de korte bemærkninger
rejser jeg mig 10 sekunder før, for at vi ligesom kan hjælpes ad med
at overholde taletiderne.
Forhandlingen er åbnet, og den første ordfører på talerstolen
er fra Socialdemokratiet, og det er hr. Lennart Damsbo-Andersen.
Værsgo.
Kl. 14:09

(Ordfører)
Lennart Damsbo-Andersen (S):
Tak for det, formand. Det er jo sådan, at vi faktisk bruger halvdelen
af vores vågne timer på vores arbejde. For nogle af os er det måske
endnu mere. Men de mange timer taget i betragtning er det også tydeligt, at vejen til det gode liv er brolagt med et godt arbejdsliv. Man
skal både kunne fløjte, når man går på arbejde, og også når man går
hjem igen. Nogle gange går det dog galt, og når danskerne oplever,
at de bliver udsat for en arbejdsulykke, eller at deres arbejdsliv er
nedslidende, går det galt. Det gode liv handler derfor ikke kun om
det, vi oplever, når vi er på arbejde, men også om, hvad der sker, når
vi ikke kan gå på arbejde, som vi plejer.
I Socialdemokratiet mener vi, at det at stå op om morgenen og
møde på arbejde er en stor del af vores identitet. Kollegialt samvær,
få noget fra hånden, løfte opgaver i flok bidrager både til samfundet,
men også til den enkeltes livskvalitet. Derfor er det vigtigt, at man,
når man bliver sat ud på sidelinjen med en arbejdsskade, ikke skal
blive der længere end højst nødvendigt. Med det forslag, som vi behandler her, får vi ikke en perfekt løsning på det komplekse system,
men vi får rusket ved et træ, der har stået urørt i mange år – et træ,
hvis bureaukratiske grene har fået lov til at vikle sig ind i hinanden.
Det gør vi med tre greb.
For det første får vi sat skub i udviklingen ved at sørge for
en ensartet måde at anmelde skader på. I dag er der jo forskellige
anmeldekriterier og frister på spil, når man skal indberette en arbejdsskade enten efter arbejdsskadeforsikringsloven eller arbejdsmiljøloven. Med den her lov bliver alle skadessager indberettet til det
samme enkle, gennemsigtige og gennemskuelige system, også kaldet
EASY, inden for en standardfrist på 14 dage.
For det andet sørger vi for, at erstatningerne svarer til den tid,
vi lever i. I dag udregnes levetiden ud fra et grundlag, som baserer
sig på data og beregningsmetoder fra 1970'erne. Den metode skal i
hvert fald foreløbig erstattes af en tidssvarende og dynamisk model,
der hedder Finanstilsynets Benchmark for levetidsforudsætninger,
som den hedder. Ministeriet vurderer, at det er det mest retvisende
grundlag, vi har på nuværende tidspunkt.
For det tredje og sidste kommer der nogle opdateringer i lovgivningen, som skal sørge for, at lovgivningen er tidssvarende, præcis,
og at den stemmer overens med EU-lovgivningen.
Det er faktisk på tide, at der bliver strammet op her, og det her
er en god start. For Socialdemokratiet er det vigtigt, at reglerne bliver enkle og gennemskuelige. Sagsbehandlingen skal være hurtigere
og til gavn for alle parter, og erstatningerne skal selvfølgelig være
korrekte og retfærdige. De ændringer, der ligger i forslaget her, er
fornuftige og et skridt på vejen mod den ændring af hele arbejdsskadesystemet, som vi har startet en møderække på. Derfor kan jeg bare
slutte af med at sige, at Socialdemokratiet støtter forslaget.
Kl. 14:12

Fjerde næstformand (Trine Torp):
Tak til Socialdemokratiets ordfører. Der er ikke nogen korte bemærkninger. Den næste ordfører er fra Venstre, fru Anne Honoré
Østergaard. Værsgo.

14

Tirsdag den 17. november 2020 (L 22)

Kl. 14:12

(Ordfører)
Anne Honoré Østergaard (V):
Tak for ordet. Årsagen til, at jeg smiler lige nu, er, at der er kommet
sang på udenfor, og det gjorde lige, at jeg blev løftet lidt mere – det
er altid hyggeligt, når der sker noget nyt med rytmerne.
Tilbage til lovforslaget: Dette lovforslag handler om, at reglerne
på arbejdsskadeområdet skal være enkle og tidssvarende. Hvert år
kommer flere tusinde danskere til skade på deres arbejdsplads, fordi
de har været ude for en ulykke eller er blevet syge af skadelige
påvirkninger. Afhængigt af skadens alvor kan de være berettiget til
en erstatning fra arbejdsskadesystemet, og i den forbindelse er det
væsentligt, at der er nogle ordentlige rammer for dette.
Lovforslaget indeholder primært to forslag. Det ene forslag drejer
sig om, at der i dag på arbejdsmiljø- og arbejdsskadeområdet er
to forskellige sæt regler og kriterier for, hvornår en arbejdsulykke
skal anmeldes. Det er ikke hensigtsmæssigt og bidrager også til
uklarhed. Derfor foreslås det at harmonisere reglerne om anmeldelse
af arbejdsulykker efter arbejdsskadesikringsloven og arbejdsmiljøloven. Venstre mener, at det er hensigtsmæssigt med kun ét sæt regler
om arbejdsgivernes pligt til at anmelde et ulykkestilfælde, der sker
for en medarbejder.
Det andet forslag drejer sig om, at G82 i dag bliver anvendt som
levetidsgrundlag, når løbende erstatninger omsættes til engangserstatninger. G82-indekset hviler på forældede data om levetid. Derfor
vil regeringen gerne udskifte G82 med Finanstilsynets Benchmark
for levetidsforudsætninger. Vi er enige i, at dødelighedsforudsætningerne i G82 ikke er tidssvarende . Der skal anvendes levetidsforudsætninger, der ligger så tæt på levetiden for den erstatningsberettigede borger som muligt. Loven skal være opdateret, så arbejdsskadeerstatninger har samme værdi, uanset om de udbetales løbende
eller som kapitaliserede engangsbeløb – det er dejligt med sådan et
teknisk lovforslag med nogle dejlig lange ord i.
Vi kan dog se, at organisationer som DA, FA, Forsikring &
Pension og KL m.fl. ikke mener, at Finanstilsynets Benchmark vil
give et korrekt resultat med hensyn til fastsættelse af fremtidige
kapitaliseringsfaktorer. Dette skyldes, at Finanstilsynets Benchmark
er udarbejdet til sikring af reservehensættelser i pensionsselskaber
og ikke til beregning af aktuelle kontantbeløb.
Derfor er vi glade for, at ministeriet erkender, at Finanstilsynets
Benchmark ikke er udviklet specifikt til arbejdsskader, og at der i
bemærkningerne til lovforslaget står, at Beskæftigelsesministeriet vil
»igangsætte et arbejde, der skal afdække muligheden for udvikling
af alternativer til Finanstilsynets Benchmark.« Arbejdsmarkedets
parter og Forsikring & Pension vil blive inddraget i arbejdet.
Derfor kan Venstre støtte forslaget, men vi mener, at det er bydende nødvendigt med en arbejdsskadereform, og vi ser frem til, at
vi kommer i gang med de behandlinger.
Kl. 14:16

Fjerde næstformand (Trine Torp):
Tak til Venstres ordfører. Der er ikke nogen korte bemærkninger. Vi
går videre i ordførerrækken til Dansk Folkepartis ordfører, hr. Bent
Bøgsted.
Kl. 14:16

(Ordfører)
Bent Bøgsted (DF):
Tak for det, formand. Der er blevet sagt en del om det her lovforslag
om arbejdsskader. Hovedelementet i det er egentlig, at man opdaterer kapitaliseringen, udbetaling af arbejdsskadeerstatningen. Det,
man kan i dag, er, at man enten kan vælge en engangsudbetaling eller en løbende udbetaling, og det er bygget op i forhold til levetidsår
efter pensionsalderen. Og i den forbindelse synes jeg, det er rigtig

godt, at vi få den opdateret, for levetidsalderen er blevet længere,
man lever længere, og derfor kan det gå ud over den udbetaling, man
skal have, når det er bygget på, hvordan levetidsalderen var i 1976.
Så derfor er det godt med en fornyelse.
Det, jeg har svært ved at forstå i den her forbindelse, når vi
nu sidder og arbejder med en ny arbejdsskadelovgivning, hvorfor
ministeren så ikke vil have lagt det ind der, så vi kan få det hele
samlet og få en ny arbejdsskadelovgivning samtidig. Der er vi i gang
med temamøder, og det trækker selvfølgelig lidt ud, også på grund
af det her corona. Men det havde måske været mere på sin plads, at
det lå som en del af en helt ny arbejdsskadelovgivning. Det er jo så
noget, der måske skal indskrives i den nye arbejdsskadelovgivning.
Men Dansk Folkeparti kan støtte forslaget – det er ikke nær det –
for det er trods alt en forbedring og en fornyelse af kapitaliseringen,
altså udbetalingen af arbejdsskade. Der er andre ting i det, som er
blevet gennemgået, og som jeg vil springe over, for der er ingen
grund til, at det skal siges mere end en eller to gange. Dansk Folkeparti støtter forslaget.
Kl. 14:18

Fjerde næstformand (Trine Torp):
Tak til Dansk Folkepartis ordfører. Den næste ordfører er fra Det
Radikale Venstre, fru Samira Nawa.
Kl. 14:18

(Ordfører)
Samira Nawa (RV):
Tak. Man bliver lidt distraheret af musikken udenfor. (Støj udefra).
Derfor kommer jeg også til at gøre det kort. Andre ordførere før mig
har gennemgået indholdet af lovforslaget, som jo netop går på to
hovedområder. Det ene er en ensretning af reglerne på arbejdsskadeområdet. Det er vi i Radikale Venstre meget glade for. Den anden del
vedrører en opdatering af levetidsforudsætninger og en udskiftning
af G82-grundlaget med Finanstilsynets Benchmark.
Radikale Venstre bakker op om lovforslaget.
Kl. 14:18

Fjerde næstformand (Trine Torp):
Tak til Radikales ordfører. Den næste ordfører er fra Socialistisk
Folkeparti. Hr. Karsten Hønge, værsgo.
Kl. 14:19

(Ordfører)
Karsten Hønge (SF):
For mange er arbejdslivet ikke kun stedet, hvor man udfører sit
arbejde, møder kollegerne og tjener sin løn. Desværre bliver alt,
alt for mange slidt ned, udsat for farlige stoffer eller rammes af
en arbejdsulykke, og når ulykken rammer eller man ikke mere kan
passe sit arbejde af andre årsager, skal samfundet stå klar. Det nuværende system for arbejdsskader er temmelig uoverskueligt med
flere spor, og så er det jo, at det er rigtig godt at følge de mange
professionelle sagsbehandlere i fagbevægelsen, som hvert eneste
år redder millioner af kroner i erstatninger hjem til medlemmerne.
Ikke kun fagforeningsmedlemmerne, men vi alle sammen skal være
taknemlige for det samfundsnyttige arbejde, som også på det her
område udføres i fagbevægelsen.
Lovforslaget gør det en anelse mere overskueligt og mere retfærdigt, og SF støtter det. Og så glæder vi os i øvrigt til reformen af
hele arbejdsskadeområdet.
Kl. 14:20

Fjerde næstformand (Trine Torp):
Tak til SF's ordfører. Den næste ordfører er fru Jette Gottlieb fra
Enhedslisten.

Tirsdag den 17. november 2020 (L 22)

Kl. 14:20

(Ordfører)
Jette Gottlieb (EL):
Jeg taler på vegne af hr. Christian Juhl, som ikke kan være til stede,
og for at berolige ministeren vil jeg starte med at sige, at vi støtter
forslaget. Og så tror jeg i øvrigt, at dem nede på pladsen tror, at vi
behandler L 102, og at det er derfor, der er så meget opmærksomhed.
Jeg vil til Venstres ordfører også sige, at der faktisk sker 60.000
arbejdsskader på danske arbejdspladser hvert år. Det koster samfundet og virksomhederne en svimlende sum på ikke mindre end 80
mia. kr. hvert år. Det er tal, som er værd at huske midt i forhandlingerne om finansloven for 2021. Der skal efter Enhedslistens mening
investeres meget, meget mere i det forebyggende arbejdsmiljøarbejde, hvis disse tal skal nedbringes, og det ændrer denne lov ikke ved.
Den ændrer alene forholdet for mennesker, der har været udsat for
en arbejdsskade.
Lovforslaget betyder, at der ved udbetaling af erstatning for tab
af erhvervsevne gælder de samme regler og retningslinjer for skadelidte, der er visiteret til fleksjob, som for øvrige skadelidte. Det er
fint. At kapitaliseringsfaktorerne ændres, er også fint; det medfører
højere erstatning. Derudover indføres en ny, entydig anmeldelsesfrist
for arbejdsulykker. Det er også godt. At der sker en præcisering
af, at læger og tandlæger skal anmelde såvel klare som formodede
tilfælde af erhvervssygdomme, er også godt. At både skadelidte og
en nødvendig ledsager har ret til at få betalt transportudgifter og
tabt arbejdsfortjeneste ved lægeundersøgelse og lægebehandling i
forbindelse med arbejdsskaden, er fint. At ulykkesforsikringsselskaber og Arbejdsmarkedets Erhvervssikring får mulighed for at rejse
regreskrav, når der er tale om produktansvar, er udmærket.
Der er efter Enhedslistens opfattelse en række forbedringer i
lovforslaget, uden at det forringer forholdene for mennesker, der har
været udsat for arbejdsskader, og derfor stemmer Enhedslisten for
lovforslaget.
Kl. 14:22

Fjerde næstformand (Trine Torp):
Tak til Enhedslistens ordfører. Så er det De Konservatives ordfører,
hr. Naser Khader. Værsgo.
Kl. 14:22

(Ordfører)
Naser Khader (KF):
Levetidsforudsætningerne handler om at kunne beregne den forventede gennemsnitlige levetid for personer, der skal have arbejdsskadeerstatning frem til pensionsalderen, men Finanstilsynets Benchmark
regner på levetiden efter pensionsalderen, og det er jo to helt forskellige ting. I Det Konservative Folkeparti er vi enige i, at det
nuværende G82-grundlag er forældet, men at skifte det ud med et
andet, som heller ikke er retvisende, er ikke en rigtig god løsning. Vi
er bekendt med, at Forsikring & Pension har oplyst til Beskæftigelsesministeriet, at hvis de kan få adgang til at regne på faktiske data
fra Arbejdsmarkedets Erhvervssikring og ATP, vil de kunne beregne
et præcist og retvisende erstatningsgrundlag i stedet for.
Da vi ikke tror, det er realistisk at opnå tilslutning til at udskyde
den del af lovforslaget for at indhente en mere retvisende beregningsmodel, da det vil tage flere måneder at gøre det, kan vi godt
leve med den foreslåede løsning, for der står i lovbemærkningerne,
at Beskæftigelsesministeriet vil igangsætte et arbejde, der skal afdække muligheden for udvikling af alternativer til Finanstilsynets
Benchmark. Arbejdsmarkedets parter og Forsikring & Pension vil
blive inddraget i arbejdet. Det synes vi er rigtig fint. Det er Det
Konservative Folkepartis klare forventning, at dette arbejde skal
være gennemført og klar til at blive rettet til, næste gang arbejdsskadeloven skal revideres.

15

Det er også positivt, at ikrafttrædelsesdatoen for ændringerne er
sat til juli 2022, da det ellers ville kunne skabe betydelige problemer
for en meget kritisk fornyelse af it-systemet hos Arbejdsmarkedets
Erhvervssikring.
Alt i alt kan vi i Det Konservative Folkeparti bakke op om
lovforslaget. Tak.
Kl. 14:24

Fjerde næstformand (Trine Torp):
Tak for det. Der er ikke nogen korte bemærkninger, så vi går videre
til hr. Lars Boje Mathiesen fra Nye Borgerlige. Værsgo.
Kl. 14:24

(Ordfører)
Lars Boje Mathiesen (NB):
Man bliver nogle gange lidt forbløffet over, at det ikke foregår
automatisk, at man kigger på de her love og opdaterer dem. Jeg tror,
det kom som en overraskelse for mange i forbindelse med den her
epidemilov, som mange af os ikke er eksperter i, da det kom ud,
at den ikke var blevet opdateret i rigtig mange år. Og nu står vi
med endnu en lov, hvor der er nogle elementer, som ikke er blevet
opdateret i rigtig lang tid. Det er i hvert fald et område, som jeg
personligt vil begynde at dykke ned i og sige: Hov, hvorfor sker det
her ikke automatisk? Hvad er det, der falder igennem her? Men nu
laver man nogle ændringer, som kan være fornuftige.
Jeg hører også både Det Konservative Folkeparti og Venstre sige,
at der er lidt, med den model, man nu vælger, som vi måske skulle
have kigget på, og ministeriet har sagt, at de også vil kigge på de
modeller. Så lad os se på, om vi i udvalgsarbejdet måske ikke kan
komme endnu nærmere på at kunne sætte nogle deadlines og se på,
hvad det helt præcis er, man kigger på. Men grundlæggende er vi
positive over for, at man nu tager det op.
Kl. 14:25

Fjerde næstformand (Trine Torp):
Tak for det. Der er ikke flere ordførere, der har bedt om ordet, så vi
giver beskæftigelsesministeren ordet. Værsgo.
Kl. 14:25

Beskæftigelsesministeren (Peter Hummelgaard):
Tak til ordførerne for en god drøftelse og for bemærkningerne til
lovforslaget her.
Det er regeringens ambition, at arbejdsskadeområdets regler skal
være enkle og overskuelige. Det skal være lettere for arbejdsgiverne
at anmelde arbejdsulykker, og det vil i sidste ende også kunne få
positiv virkning for lønmodtagerne. Med det her lovforslag lægger vi
op til at gøre reglerne mere enkle, så arbejdsgiverne i fremtiden kun
skal forholde sig til ét sæt regler. I dag er der forskellige regler for
anmeldelse af en arbejdsulykke, afhængigt af om anmeldelsen skal
ske efter arbejdsskadesikringsloven eller arbejdsmiljøloven, og det
er ikke hensigtsmæssigt.
Regeringen har også en ambition om, at alle borgere får udmålt
erstatning på et opdateret og retvisende beregningsgrundlag, hvis
man er så uheldig at komme til skade på sit arbejde. Man skal kunne
regne med, at værdien af ens erstatning er korrekt, når man som
borger står i den ulykkelige situation at have mistet hele eller dele
af sin arbejdsevne efter en arbejdsskade. Myndighederne bruger i
dag forudsætninger, der ikke er tidssvarende, når de omregner en
løbende udbetalt erstatning til en engangsudbetaling. Det betyder, at
tilskadekomne får udbetalt en mindre erstatning, end de ellers ville,
hvis beregningen tog udgangspunkt i, hvor længe vi lever i dag.
Derfor er jeg glad for, at vi med lovforslaget nu lægger op til at
opdatere det forældede levetidsgrundlag med Finanstilsynets Benchmark for levetidsforudsætninger. Benchmarket er det mest retvisende
levetidsgrundlag, der eksisterer i dag. Det er også et grundlag, som

16

Tirsdag den 17. november 2020 (L 79)

forsikringsselskaberne allerede bruger i vid udstrækning, når de afsætter penge til fremtidige udbetalinger af løbende erstatninger.
Ved at udskifte levetidsgrundlaget sikrer vi, at engangserstatninger bliver beregnet på et mere korrekt grundlag, og det gør vi, fordi
benchmarket hvert år opdateres i takt med udviklingen i den gennemsnitlige levetid og tager højde for fremtidige liv til forbedringer.
Særlig for yngre tilskadekomne har det stor betydning, fordi deres
levetid vil udvikle sig i den periode, som engangserstatningen skal
dække.
Med lovforslaget foreslår regeringen desuden enkelte tekniske
ændringer, der opdaterer, forenkler og præciserer lovens bestemmelser. Bl.a. indføres en såkaldt regresbestemmelse. Bestemmelsen betyder, at arbejdsskadeforsikringsselskaber og selvforsikrede enheder
kan få udgifter til arbejdsskadeerstatninger dækket af producenter
og mellemhandlere, når arbejdsskaden skyldes et defekt produkt.
På den måde justeres lovgivningen, så den er i overensstemmelse
med EU's produktdirektiv, men uden at det har konsekvenser for
tilskadekomne.
Med disse ord ser jeg frem til et konstruktivt arbejde i Beskæftigelsesudvalget.
Kl. 14:28

Fjerde næstformand (Trine Torp):
Tak for det.
Der er ikke nogen korte bemærkninger til beskæftigelsesministeren. Og da der ikke er flere, som har bedt om ordet, er forhandlingen
sluttet.
Jeg foreslår, at lovforslaget henvises til Beskæftigelsesudvalget.
Hvis ingen gør indsigelse, betragter jeg dette som vedtaget.
Det er vedtaget.

Det næste punkt på dagsordenen er:
6) 1. behandling af lovforslag nr. L 79:
Forslag til lov om ændring af lov om en aktiv beskæftigelsesindsats, lov om organisering og understøttelse af beskæftigelsesindsatsen m.v., lov om aktiv socialpolitik og lov om kompensation
til handicappede i erhverv m.v. (Styrket og forenklet indgang
til korte erhvervsrettede kurser, udvidelse af mindre intensiv
indsats, varslingspuljens anvendelsesområde samt fritagelse for
indsats og rådighed for unge, der deltager i særligt tilrettelagt
ungdomsuddannelse (STU) m.v.).
Af beskæftigelsesministeren (Peter Hummelgaard).
(Fremsættelse 11.11.2020).
Kl. 14:28

Forhandling
Fjerde næstformand (Trine Torp):
Forhandlingen er åbnet, og den første, der får ordet, er Socialdemokratiets ordfører, hr. Leif Lahn Jensen. Værsgo.
Kl. 14:28

(Ordfører)
Leif Lahn Jensen (S):
Tak for det. Det er altid vigtigt at have en enkel, effektiv og målrettet
beskæftigelsesindsats, så vi sikrer os at få så mange ind på arbejdsmarkedet som overhovedet muligt og gerne så længe som overhovedet muligt. Derfor er det også vigtigt, at beskæftigelsesindsatsen er
effektiv, enkel og ikke mindst målrettet den enkelte og også målrettet

det, der er behov for af arbejdskraft. Jo flere vi får uddannet, jo flere
vi får til at bide sig fast på arbejdsmarkedet, jo bedre er det for den
enkelte, for virksomhederne og ikke mindst for vores land. I den tid,
vi står i nu, hvor vi bliver udfordret af højere arbejdsløshed på grund
af corona, er det endnu vigtigere end før.
Derfor er jeg rigtig glad for, at vi har en regering, der netop har
fokus på dette, og at vi før sommer lavede nogle brede aftaler, hvor
vi har brugt rigtig mange penge på at styrke opkvalificeringen. Her
kan jeg bl.a. nævne muligheden for at få en uddannelse på 110 pct.
dagpenge, som vi jo indførte dengang.
I dag står vi så med et forslag, som også blev aftalt før sommer i
forbindelse med den samme aftale sammen med andre forslag, som
gør beskæftigelsesindsatsen mere enkel og mere effektiv. Vi sikrer,
at man kan søge job på tværs af regionale områder og tage de kurser,
som er på positivlisten dér og ikke nødvendigvis i det regionale område, man bor i. Vi ved jo alle, at arbejdsmarkedet hverken stopper
ved en kommunegrænse eller en regional grænse, og derfor er det
rigtig, rigtig fint, at man også har mulighed for at få de kurser, der
skal til, hvis man søger hen over den regionale grænse for at få sig
et job. Hvis man står med en arbejdsgivererklæring i hånden, som vil
give en et job, hvis og når man har de kurser, som er nødvendige, vil
muligheden også være der for det.
Med disse andre forslag målretter, forenkler og udvider vi målgruppen for de arbejdsløse, som kan få erhvervsrettede kurser. Her
giver vi jobcentrene mulighed for at få flere af deres arbejdsløse
opkvalificeret og videre ud på arbejdsmarkedet.
Samtidig med det foreslår vi også nogle regelforenklinger. Hvis
man snart skal i gang med en erhvervsuddannelse, mener vi ikke,
det er sund fornuft, at den unge og jobcenteret bruger tid på at få
den unge i arbejde, og at virksomheder bruger tid på at gennemgå
ansøgninger fra folk, som alligevel snart skal stoppe igen og ind i
uddannelse. Derfor skal den gruppe have en mindre indsats i lighed
med dem, som er på vej i job, senest 6 uger inden opstarten af
uddannelsen.
Det er blot for at nævne nogle af de forslag, som ligger i lovforslaget, og som samlet vil give en bedre beskæftigelsesindsats og give
flere mulighed for at få et kursus og en større mulighed for at få et
job. Vi skal ikke bare vende arbejdsløse i døren, når de kommer ind i
jobcenteret – vi skal sikre os, at de bider sig fast på arbejdsmarkedet.
Vi skal altid sikre gode muligheder for opkvalificering og altid være
klar til at forenkle beskæftigelsessystemet til gavn for de arbejdsløse.
Socialdemokratiet støtter forslaget.
Kl. 14:31

Fjerde næstformand (Trine Torp):
Tak for det til Socialdemokratiets ordfører. Der er ikke nogen korte bemærkninger, og den næste ordfører er hr. Hans Andersen fra
Venstre. Værsgo.
Kl. 14:31

(Ordfører)
Hans Andersen (V):
Tak for det. Der er ingen tvivl om, at coronakrisen er hård for den
arbejdende dansker, både for de tusindvis af mennesker, som er ramt
af arbejdsløshed på grund af krisen, men også for de rigtig mange
mennesker, der er på kanten af arbejdsmarkedet, og som nu har
endnu længere vej til at blive en del af det arbejdende fællesskab.
Dem skal vi hjælpe; vi skal give dem de bedste rammer for at kunne
tilegne sig nye kompetencer og kunne gøre sig attraktive over for
nye brancher og jobmuligheder.
Derfor gør vi med det her lovforslag det mere enkelt for den
ledige at kunne få erhvervsrettede kurser, hvor vi bl.a. samler de
fem eksisterende ordninger for korte erhvervsrettede kurser i én
regional pulje. Og vi styrker også indsatsen markant med næsten en
fordobling af puljen til korte erhvervsrettede kurser.

Tirsdag den 17. november 2020 (L 79)

I Venstre er vi særlig glade for, at vi fremadrettet sikrer, at hvis
der står en arbejdsgiver og siger, at han gerne vil ansætte en ledig,
hvis den ledige får et specifikt kursus, så skal den ledige selvfølgelig
have det kursus. Det noterer jeg også at den socialdemokratiske
ordfører fremhæver som en rigtig god del af en sådan aftale.
Ligeledes har det været vigtigt for Venstre, at ens postnummer
ikke begrænser muligheden for den rette opkvalificering. Derfor er
vi også meget tilfredse med, at hvis et kursus ikke tilbydes i ens
regionale område, men derimod tilbydes i naboområdet, så skal man
som ledig selvfølgelig have mulighed for at tage til naboregionen og
få det kursus.
I Venstre er vi glade for, at vi nu forbedrer og forenkler området,
og derfor støtter vi dette lovforslag. Tak.
Kl. 14:33

Fjerde næstformand (Trine Torp):
Tak til Venstres ordfører. Der er ikke nogen korte bemærkninger.
Den næste ordfører er hr. Bent Bøgsted fra Dansk Folkeparti.
Kl. 14:33

(Ordfører)
Bent Bøgsted (DF):
Tak for det. Det her forslag er, som det er blevet sagt, en aftale
mellem Socialdemokratiet, Venstre, Dansk Folkeparti, Det Radikale
Venstre og Det Konservative Folkeparti. Vi indgik aftalen om at
styrke opkvalificering den 17. juni 2020. Det betyder så, at der er
mange flere, der kan få lov til at få et kursus, og uanset hvilken type
ledighed der er, kan de få et kursus, hvis det er et kursus, der er
målrettet et job ud fra positivlisten i den region, hvor man nu bor.
Der kan godt være lidt forskel på positivlisten fra region til region.
Derfor skal der naturligvis også ydes en indsats for at hjælpe ledige
i job, og det er blevet endnu mere aktuelt efter coronakrisen her, for
så er der flere, der kan have behov for at få en opkvalificering, så
de kan komme videre i deres liv på arbejdsmarkedet. Det er en rigtig
god ting. Det betyder også, at der er nogen, der er på stu, som slipper
for at deltage i ret og pligt-tilbud, og det er klart, at hvis de går på
stu, skal de selvfølgelig ikke rende rundt i ret og pligt-tilbud.
Alt andet lige synes jeg, det er et rigtig godt forslag. Det indeholder jo også præcisering af ændring af reglerne om løntilskud for
nyuddannede personer med handicap, så der kommer til at gælde
de samme regler, der var gældende før flytning af reglerne i 2019.
Der ligger en række præciseringer i lovforslaget, men som sagt er
hovedelementet i det at give de ledige den opkvalificering, de har
behov for, og som kan give dem et job og et kursus, der kommer
ud fra den positivliste, af hvilken man i de forskellige regioner kan
se der mangler kvalificeret arbejdskraft. Det kan næsten ikke gå for
hurtigt med at komme i gang med at hjælpe dem, der er ledige,
med at komme i gang med en uddannelse. Dansk Folkeparti støtter
selvfølgelig forslaget.
Kl. 14:36

Fjerde næstformand (Trine Torp):
Tak til Dansk Folkepartis ordfører. Så er det fru Samira Nawa fra
Det Radikale Venstre.
Kl. 14:36

(Ordfører)
Samira Nawa (RV):
Tak. Det her lovforslag, L 79, udmønter nogle dele af aftalen om
styrket opkvalificering fra juni i år, som Det Radikale Venstre var
med i. Det var vi, fordi det er en rigtig god aftale med fokus på at
hjælpe de borgere, som især i de her tider har mistet deres job, og
som har svært ved at finde et nyt. Vi skal gøre det muligt og gøre
det nemmere for ledige at tilegne sig lige præcis de kvalifikationer,

17

der skal til for at vende tilbage til job, og det gør vi med det her
lovforslag. Det Radikale Venstre støtter.
Kl. 14:37

Fjerde næstformand (Trine Torp):
Tak til De Radikales ordfører. Så er det ordføreren for Socialistisk
Folkeparti, hr. Karsten Hønge. Værsgo.
Kl. 14:37

(Ordfører)
Karsten Hønge (SF):
Nogle jobs forsvinder, andre kommer til. Fremtiden vil give os flere
jobs, som kræver ansatte med flere og andre kvalifikationer end
dem, som de har i dag. Vi må bare se i øjnene, at der vil være færre
jobs til ufaglærte, til gengæld vil der være større efterspørgsel efter
faglærte og folk med mellemlange uddannelser. Vi skal derfor styrke
og forenkle adgangen til korte erhvervsrettede kurser. Jobcentrene
får nye værktøjer til at få arbejdsløse i gang, både hurtigere og med
et bedre indhold og med et mere relevant geografisk blik.
Bedre uddannelser til flere er hjerteblod for SF. Væk med snubletrådene, frem med rulletrapperne, det er nu, vi skal løfte flere, så
de får fair chancer på fremtidens arbejdspladser. Det er godt for
den enkelte lønmodtager, der får flere valgmuligheder og ikke er
så bundet til den enkelte arbejdsgiver. Mulighederne for et mere
interessant arbejdsliv og til en højere løn er større, når man har en
uddannelse. Det er godt for virksomhederne at have topkvalificerede
medarbejdere, så de bliver mere fleksible og kan klare sig bedre i
konkurrencen om opgaver. Det er også godt for samfundet at have en
veluddannet befolkning og et effektivt erhvervsliv. Fra SF's side var
vi gerne gået meget længere ad den vej, som vi går ind på her, men
lovforslaget er dog et skridt i den rigtige retning.
Kl. 14:39

Fjerde næstformand (Trine Torp):
Tak for det. Så er det Enhedslistens ordfører fru Jette Gottlieb.
Kl. 14:39

(Ordfører)
Jette Gottlieb (EL):
Ja, det var mit stikord. Dette er et lovforslag, der er et skub i den
rigtige retning. Enhedslisten er positiv over for lovforslaget, der
bedrer forholdene for ledige og handicappede, og særlig er vi glade
for forslagene om udvidelsen af den mindre intensive indsats over
for personer, der skal starte en ordinær uddannelse på fuldtid inden
for de næste 6 uger – det er altså sund fornuft. Fritagelse for ret
og pligt-tilbud efter beskæftigelsesloven, for sanktioner og for læse-,
skrive- og regnetest osv. for unge udviklingshæmmede i stu-forløb
med en fortsat ret til aktivitetstillæg giver mening ligesom udvidelse
af målgruppen for kortere erhvervsrettede uddannelser og kurser
– yes! Specielt det er vi meget positive over for, altså at udvide
målgruppen, der kan få tilbud om disse kurser, herunder personer på
sygedagpenge og i jobafklaringsforløb.
Ministeren bør dog være opmærksom på, at mange kommuner
vil opfatte det sådan, at hvis en sygemeldt kan klare at deltage i kurser, er den pågældende ikke længere uarbejdsdygtig, og dermed har
vedkommende ikke ret til enten sygedagpenge eller jobafklaringsforløb. Derfor bør ministeren sikre sig, at dette ikke bliver et problem,
ved en knivskarp vejledning til kommunerne om det spørgsmål.
Enhedslisten synes, det er meget hensigtsmæssigt, at man allerede som sygemeldt kan påbegynde uddannelse og kurser, hvis man
ikke har noget arbejde at vende tilbage til efter endt sygemelding,
og at man ikke skal vente til, at den sygemeldte er overgået til
ledighed. Der bør være et bedre samspil mellem tilbud om kurser
til sygedagpengemodtagere og personer i jobafklaring ved overgang
til dagpenge i forbindelse med raskmelding. Det vil sige, at den

18

Tirsdag den 17. november 2020 (L 79)

sygemeldte bør kunne påbegynde et kursus, eventuelt på deltid, på
sygedagpenge og fortsætte med dette kursus, selv om den pågældende undervejs bliver raskmeldt og overgår til dagpenge. Og så vil jeg
spørge ministeren direkte, om han vil være med til at sikre, at der
ikke bliver nogen praktiske eller bureaukratiske problemer forbundet
med det.
Enhedslisten støtter forslaget.
Kl. 14:41

Fjerde næstformand (Trine Torp):
Tak til Enhedslistens ordfører. Så er det Det Konservative Folkepartis ordfører, hr. Naser Khader. Værsgo.
Kl. 14:41

(Ordfører)
Naser Khader (KF):
Det Konservative Folkeparti vil særlig gerne fremhæve elementet fra
den politiske aftale om at samle, styrke og forenkle ordninger for
korte erhvervsrettede kurser. Der opnås forenklinger ved at samle
forskellige ordninger, som gør det muligt for både ledige og medarbejdere i jobcentrene nemmere at overskue de forskellige opkvalificeringsmuligheder.
Derudover er der et vigtigt signal om, at jobrettet opkvalificering
skal gælde alle ledige, uanset om de er dagpengemodtagere, eller om
de er ledige kontanthjælpsmodtagere. Det er ikke ydelsen, der skal
afgøre indsatsen.
Endelig vil vi gerne fremhæve, at det kan understøtte mobiliteten
på arbejdsmarkedet gennem forslaget om at bruge positivlister på
tværs af RAR-området, eksempelvis kurser for ledige højtuddannede
i København målrettet job i virksomheder i f.eks. Kalundborg.
Det Konservative Folkeparti bakker op om forslaget. Tak.
Kl. 14:42

Fjerde næstformand (Trine Torp):
Tak til De Konservatives ordfører. Så er det hr. Lars Boje Mathiesen
fra Nye Borgerlige.
Kl. 14:42

(Ordfører)
Lars Boje Mathiesen (NB):
Tak. Det er sådan et kludetæppe af forskellige ting. Vi var ikke med
i aftalen, men derfor skal vi jo ikke undlade at rose, når vi synes, der
er positive elementer i det her, som vi mener der er både omkring
handicappede og omkring stu og omkring, at man løfter op under de
krav, der er, når du er på vej til en ny uddannelse. Der er en lang
række elementer, som vi synes er positive i det her.
Men når jeg nogle gange ser på de her forslag, får jeg det her
billede af, at der står nogle i den ene ende og tager jord ud af
et hul, og så står der nogle i den anden ende og putter det i. Vi
bliver simpelt hen nødt til herindefra at stoppe med at pålægge
erhvervslivet nye afgifter og nye skatter, samtidig med at vi har en
god aktiv beskæftigelsesindsats. Det er jo kontraproduktivt. Så min
opfordring skal være: Lad os nu holde igen med de her skatter og de
her afgifter, fordi de gør det, at vi skal bruge endnu flere penge på en
beskæftigelsesindsats, end hvad der er nødvendigt. Vi kunne skabe
endnu større efterspørgsel ude i erhvervslivet, hvis vi ikke pålagde
dem skatter og afgifter samtidig. Så det skal bare være en lille
opfordring. Måske skal jeg mere adressere det til finansministeren,
men det skal jeg så huske at gøre, næste gang jeg møder ham. Men
jeg synes, det er lidt kontraproduktivt, at vi bruger mange millioner
på en beskæftigelsesindsats, samtidig med at vi hæver skatter og
afgifter. Det giver ganske enkelt ikke mening.

Kl. 14:43

Fjerde næstformand (Trine Torp):
Tak til Nye Borgerliges ordfører. Så er det beskæftigelsesministeren.
Kl. 14:44

Beskæftigelsesministeren (Peter Hummelgaard):
Tak for det. Man er efterhånden helt kommet til at holde af den der
rytme i baggrunden. Man kan ligesom mærke skuldrene begynde at
flytte sig med. Først og fremmest tak for behandlingen, som lovforslaget har fået her i dag. Som flere har været inde på, udmønter
lovforslaget de sidste dele af aftalen om styrket opkvalificering, som
regeringen jo indgik med en lang række partier, Venstre, Dansk Folkeparti, Radikale og Konservative, samt aftalen om ekstraordinært
løft af ledige, som regeringen indgik med Venstre, Dansk Folkeparti,
Radikale, Socialistisk Folkeparti og Enhedslisten. Alt det kræver jo
lovændringer, og meningen er, at lovændringerne skal træde i kraft
den 1. januar, efter at begge aftaler blev indgået i juni 2020.
Med aftalerne har vi sikret langt bedre muligheder for opkvalificering af ledige i en situation, hvor arbejdsmarkedet er ramt af
coronakrisen, og hvor der sker betydelige skift i efterspørgslen på arbejdskraft fra branche til branche. De styrkede opkvalificeringsmuligheder vil derfor komme både ledige borgere, danske virksomheder
og det danske samfund under ét til gavn. Det er jeg utrolig stolt
over og glad for. Det vil ikke mindst betyde en håndsrækning til de
berørte områder, der er ekstra hårdt ramt af restriktioner, herunder
Nordjylland og hovedstadsområdet. Jeg vil gerne benytte lejligheden
til at fremhæve nogle centrale elementer i lovforslaget.
For det første styrker og forenkler vi med lovforslaget lediges
muligheder for korte erhvervsrettede kurser. Fra den 1. januar 2021
vil der således være én styrket regional uddannelsespulje, der udvides til alle målgrupper i lov om en aktiv beskæftigelsesindsats.
Det sker, ved at vi samler fem eksisterende ordninger for korte erhvervsrettede kurser under den regionale uddannelsespulje. Hermed
forenkles administrationen, samtidig med at flere ledige får adgang
til den type af opkvalificering. Herudover udvides brugen af de
regionale positivlister, der knytter sig til puljen, så ledige også kan få
tilbud om kurser på positivlisterne fra de tilstødende RAR-områder.
Det sikrer en mere fleksibel brug af positivlisterne for både sagsbehandlere og borgere. Det vil desuden være muligt for ledige at få
tilbud om korte erhvervsrettede kurser inden for puljen, hvis der kan
fremvises en arbejdsgivererklæring om efterfølgende ansættelse. Ledige vil også i 2021 som aftalt have ret til ét kort erhvervsrettet kursus, hvis der foreligger en arbejdsgivererklæring om efterfølgende
ansættelse, hvilket fastsættes på bekendtgørelsesniveau. Med aftalen
har vi også styrket den regionale uddannelsespulje økonomisk med
flere midler i både 2020 og 2021.
For det andet vil jeg pege på, at lovforslaget også indeholder en
udvidelse af reglerne om mindre intensiv indsats til personer, der
skal begynde på en ordinær uddannelse. Det vil betyde, at jobcentre
og a-kasser skal bruge færre ressourcer på personer, der alligevel er
på vej i fuldtidsstudie på ordinære vilkår.
For det tredje indeholder lovforslaget en række andre ændringer,
justeringer og præciseringer, som ikke følger af aftalerne fra juni,
men som bl.a. skal forenkle og tydeliggøre regelgrundlaget. Det
gælder f.eks. tilretningen af reglerne for uddannelsesmodtagere og
overgangsydelsesmodtagere, som deltager i en særligt tilrettelagt
ungdomsuddannelse, så de her unge under uddannelse bl.a. fritages
for kontinuerligt ret og pligt-tilbud.
Lovforslaget vil træde i kraft den 1. januar 2021. Forslaget om en
mindre intensiv indsats vil dog først træde i kraft den 15. marts 2021
af hensyn til den nødvendige it-udvikling i Styrelsen for Arbejdsmarked og Rekruttering, i a-kasserne og i jobcentrene. Og så bare
lige for at svare kort på fru Jette Gottliebs spørgsmål, vil jeg tilken-

Tirsdag den 17. november 2020 (L 80)

degive, at regeringen kun har den meget klare interesse, selvfølgelig,
at gøre det her så enkelt og ubureaukratisk som overhovedet muligt.
Igen vil jeg takke for behandlingen af lovforslaget, og jeg ser
frem til en fortsat god udvalgsbehandling. Tak for ordet.
Kl. 14:48

Den fg. formand (Christian Juhl):
Selv tak til ministeren. Der er ikke nogen korte bemærkninger.
Da der ikke er flere, som har bedt om ordet, er forhandlingen
slut.
Jeg foreslår, at lovforslaget henvises til Beskæftigelsesudvalget.
Hvis ikke nogen af jer gør indsigelse, betragter jeg det som vedtaget.
Det er vedtaget.

Det næste punkt på dagsordenen er:
7) 1. behandling af lovforslag nr. L 80:
Forslag til lov om ændring af barselsudligningsloven. (Optagelse
af selvstændigt erhvervsdrivende i barselsudligningsordningen
og justering af klageadgang).
Af beskæftigelsesministeren (Peter Hummelgaard).
(Fremsættelse 11.11.2020).
Kl. 14:49

Forhandling
Den fg. formand (Christian Juhl):
Forhandlingen er åbnet, og den første, der får ordet, er hr. Lars Aslan
Rasmussen fra Socialdemokratiet. Han kan så på vej herop øve sig i
trommerytmerne. Værsgo.
Kl. 14:49

(Ordfører)
Lars Aslan Rasmussen (S):
Tak, formand. Siden regeringen tiltrådte, er vi trukket i arbejdstøjet,
når det handler om ligestillingsområdet. Vi har bl.a. gennemført
en ny samtykkelov, præsenteret bedre forhold for lgbti-personer og
igangsat en indsats mod krænkelser i forsvaret, for bare at nævne
nogle få ting.
Med lovforslaget, vi behandler her i dag, er det endnu en stor
dag for ligestillingen. Det har til formål at forbedre barselsvilkårene
for selvstændige og dermed skabe større motivation for, at flere
kvinder kan blive selvstændige. Konkret vil selvstændige fremover
være omfattet af Barsel.dk på lige fod med private arbejdsgivere.
Det betyder, at selvstændige ud over barselsdagpenge kan få kompensation fra ordningen, når de går på orlov. Det gælder f.eks. til
at dække de faste udgifter. I dag kan selvstændige få ca. 19.000 kr.
i barselsdagpenge, men med lovforslaget kan der lægges yderligere
12.000 kr. oveni, og det vil sige, at der i alt kan udbetales helt op til
31.000 kr. Det kommer f.eks. mange frisører til gode, som normalvis
først åbner deres egen salon, efter de har fået de børn, de gerne vil
have.
Barsel.dk er en fælles udligningsordning, alle private arbejdsgivere indbetaler til, hvis ikke de er med i en overenskomstfastsat
udligningsordning. Arbejdsgiverne kan få refusion for at dække
lønudgifterne for medarbejdere på barsel. Forslaget lægger op til,
at selvstændige skal indbetale til ordningen fra oktober 2021, men
får kompensationer allerede fra april 2021. Det er en god sag, og
Socialdemokratiet kan derfor støtte lovforslaget.

19

Kl. 14:50

Den fg. formand (Christian Juhl):
Tak til hr. Lars Aslan Rasmussen. Der er ingen korte bemærkninger.
Den næste ordfører er hr. Hans Andersen fra Venstre, Danmarks
Liberale Parti.
Kl. 14:50

(Ordfører)
Hans Andersen (V):
Tak for ordet, formand. Med det her forslag vil selvstændige blive
omfattet af Barsel.dk på samme vilkår som de private arbejdsgivere,
og på den måde kan selvstændige fremover ud over barselsdagpenge
få kompensation fra ordningen, når de går på barsel. Dermed får de
selvstændige større økonomisk sikkerhed, mens de er på orlov. Det
er jo en grundlæggende god ting at forbedre barselsmulighederne for
selvstændige; særlig i et ligestillingsperspektiv er det fornuftigt. For
vi ved, at det for mange danskere er et stort skridt at springe ud som
selvstændig. At sige farvel til den trygge tilværelse som lønmodtager
og pludselig skulle stå på egne ben kan være overvældende og
uoverskueligt. Og den beslutning er nok endnu sværere at tage, hvis
man som kvinde er nervøs for, om økonomien kan hænge sammen,
mens man er på barsel. Derfor er det grundlæggende godt at tage et
skridt, så flere kvinder eller mænd forhåbentlig får mod på at springe
ud som iværksættere.
Men det er jo ikke kun kvinderne eller mændene, der har brug
for, at vi forbedrer barselsmulighederne for selvstændige. Det skal jo
være attraktivt at springe ud som selvstændig eller bedrive selvstændig erhvervsvirksomhed – det kan jo være iværksætteri eller andet.
Og det er jo den positive del af det her forslag.
Men der er jo en bagside af medaljen. Der er også et, synes
vi, dårligt element, nemlig finansieringen. Venstre var ikke inviteret
med til forhandlingerne, da regeringen indkaldte til drøftelser om
det her forslag. Det har jo kørt udelukkende med de partier, der var
med i finansloven, finanslovsaftalen for 2020. Jeg har i hvert fald
ikke set, og vi har ikke set, nogen invitation til at være med til at
drøfte det her forslag. Derfor er finansieringen også uspiselig for os,
for vi står fast på vores skattestop. Danskerne, virksomhederne og
iværksætterne skal have tryghed for, at de ikke bliver bebyrdet med
nye skatter og afgifter hen over natten. Og selv om den ekstra afgift
i det her forslag ikke er verdens største, løber regningen alligevel
op. For regeringen har jo siden valget gennemført eller foreslået nye
skatter og afgifter ikke mindre end 23 gange, og den samlede regning løber op i mere end 13 mia. kr. Og det er jo ikke en god kur, når
vi står midt i en alvorlig økonomisk situation: 25.000 flere ledige,
et historisk fald i bnp, og rigtig mange mennesker er desværre også
gået konkurs med deres virksomhed.
Så for at opsummere støtter Venstre intentionen bag forslaget,
men vi er imod finansieringen, som vi jo ikke fik mulighed for at få
indflydelse på, da vi ikke var inviteret med til forhandlingerne om
denne aftale. Derfor ser vi frem til udvalgsbehandlingen, men som
det ligger nu, vil vi stemme gult, når vi kommer frem til afstemningen. Tak.
Kl. 14:54

Den fg. formand (Christian Juhl):
Der er en kort bemærkning fra fru Astrid Carøe.
Kl. 14:54

Astrid Carøe (SF):
Tak for det. Jeg kan da ærgre mig over, at Venstre ikke vil bakke
op om det her forslag, når ordføreren netop snakker om, hvor godt
det er for ligestillingen, og hvor vigtigt det er at få flere kvindelige
iværksættere. Derfor vil jeg spørge ordføreren, om ikke ordføreren
synes, det er meget rimeligt, at ordningen foregår på præcis samme

20

Tirsdag den 17. november 2020 (L 80)

måde, som når man har ansatte i en virksomhed, hvor man betaler
ind til de ansatte på Barsel.dk, hvilket man så også i fremtiden gør
for sig selv. Er det ikke en meget rimelig ordning, eller hvordan
kunne ordføreren ellers tænke sig at vi skruede ordningen sammen?
Kl. 14:54

Den fg. formand (Christian Juhl):
Ordføreren.

Jeg kunne godt tænke mig at høre ét konkret forslag fra Venstre
til, hvad I vil gøre for at styrke ligestillingen – ét konkret forslag,
som I vil fremsætte i Folketinget. Jeg synes ærlig talt, at der er for
meget snak, og at der er for mange undskyldninger, der spænder ben
for, at vi kommer i mål med ligestillingen. Så jeg vil gerne høre,
hvad ordføreren vil gøre for at sikre ligestillingen.
Kl. 14:57

Kl. 14:54

Hans Andersen (V):
Vi synes ikke, at tiden er til at hæve skatter og afgifter. De er hævet
rigeligt under den her regering, og vi finder ikke, at det er vejen
frem. Det er det korte svar.
Med hensyn til svaret på det andet spørgsmål, så tror jeg, det
var De Konservative, der i foråret fremsatte et forslag, der ligner det
her, men som havde en anden finansiering. Så vidt jeg husker, blev
det ikke behandlet, men der var jo en finansiering fra fællesskabet,
altså fra vores fælles råderum, til at sikre, at selvstændige fik en
barselsordning. Det var jo en mere spiselig finansiering.
Kl. 14:55

Den fg. formand (Christian Juhl):
Spørgeren.
Kl. 14:55

Astrid Carøe (SF):
Okay, så jeg skal forstå det sådan, at Venstre kunne tænke sig, at vi
fandt det fra råderummet. Men jeg synes ikke, ordføreren forholder
sig til, at ordningen i dag er sådan, at man betaler de her penge ind
til sine ansatte og ikke til sig selv. Er det ikke meget godt, at man
nu også betaler ind til sig selv, så man har de samme rettigheder som
de ansatte, man betaler ind til hvert år? Nu betaler man bare for en
mere, nemlig sig selv, så man også selv er indbefattet af ordningen.
Det er da en god ting – synes ordføreren ikke det?
Kl. 14:55

Den fg. formand (Christian Juhl):
Ordføreren.
Kl. 14:55

Hans Andersen (V):
Det er der, hvor vi helt grundlæggende er uenige. Altså, vi ønsker
ikke at hæve skatter og afgifter yderligere i det her land. Vi står fast
på vores skattestop. Særlig i den nuværende situation, hvor vi, når
vi kigger ud af vinduet, ser 25.000 flere ledige, at bnp er faldet historisk meget, og at vi står i en historisk krise, både sundhedsmæssigt,
men også økonomisk, så er svaret ikke at hæve skatter og afgifter
yderligere. Så vi kan simpelt hen ikke være med på den finansiering.
Men intentionen er vi jo enige i, nemlig at give bedre muligheder
for f.eks. at være iværksætter og stifte familie og dermed også gå på
barsel.
Kl. 14:56

Den fg. formand (Christian Juhl):
Der er en kort bemærkning fra fru Victoria Velasquez. Værsgo.
Kl. 14:56

Victoria Velasquez (EL):
Igennem tiden synes jeg vi har skullet høre på mange undskyldninger for, at der ikke er tid til ligestilling, og der er en masse undskyldninger for, at der ikke er tid til at tage de vigtige skridt, så vi kommer
til at nå længere. Hvis det var sådan, at lønforskellen skulle gøre,
at man fik ferie for de resterende dage, kunne kvinderne faktisk på
grund af det løngab, der er, holde ferie resten af året.

Den fg. formand (Christian Juhl):
Ordføreren.
Kl. 14:57

Hans Andersen (V):
Så tror jeg ikke, ordføreren hørte min tale. Vi er sådan set enige i
intentionen i det her forslag; det er et udmærket og godt forslag, der
kan være med til at sikre, at specielt kvindelige iværksættere, tror
jeg, også får lyst til at blive iværksættere og dermed også kan tage
barsel, hvis de ønsker at stifte familie. Det er et udmærket forslag.
Det, vi ikke kan leve med, er finansieringen. Vi ønsker ikke, og
det er helt åbenlyst, i modsætning til Enhedslisten bare at skrue på
skatte- og afgiftsknappen, og specielt ikke i den situation, vi står i
nu, for der er tiden jo overhovedet ikke til, at vi øger byrderne for
selvstændige i det her land, og det er derfor, vi ikke kan støtte op om
det her forslag.
Kl. 14:58

Den fg. formand (Christian Juhl):
Spørgeren.
Kl. 14:58

Victoria Velasquez (EL):
Selvfølgelig er det vigtigt, at vi også under coronakrisen kan sikre, at
der er støtte til de selvstændige, men vi hører ofte, at der er andre årsager til, at der simpelt hen ikke er tid til ligestilling. Skal jeg forstå
det på den måde, at ordføreren så vil stille et ændringsforslag til det
her forslag om, at finansieringen skal komme fra råderummet, eller
hvad er det, ordføreren konkret vil gøre? Der var en reference til
et andet parti, der har fremsat et forslag, men ikke nogen handling,
så jeg kunne godt tænke mig at høre, hvad ordføreren vil gøre for
at sætte handling bag de flotte ord for rent faktisk at sikre et ryk i
forhold til ligestillingen.
Kl. 14:58

Den fg. formand (Christian Juhl):
Ordføreren.
Kl. 14:58

Hans Andersen (V):
Vi støtter intentionerne i det her forslag. Det, vi ikke støtter, er
finansieringen, og vi kommer ikke til at ændre vores holdning til
vores skattestop. Måden, hvorpå man kunne finansiere det her, er jo
ved at finde midler på de finanslove, vi laver her i Folketinget, og
det kan være råderummet, som er en mulig finansiering af forslaget,
men svaret er ikke at sende en yderligere regning til de mange,
mange tusinde, altså over 80.000 selvstændige i det her land, som
har meget, meget svært ved at få tingene til at hænge sammen i
øjeblikket.
Kl. 14:59

Den fg. formand (Christian Juhl):
Så er der en kort bemærkning fra fru Samira Nawa. Værsgo.
Kl. 14:59

Samira Nawa (RV):
Tak. Jeg begyndte at trække lidt på smilebåndet, da ordføreren startede sin tale, for det lød faktisk, som om han ville bevæge sig hen

Tirsdag den 17. november 2020 (L 80)

til at sige, at Venstre støttede det her forslag. Det ærgrer mig, at
konklusionen så bliver en gul stemme.
Ordføreren snakker om den nuværende situation i kølvandet på
coronakrisen. Vil ordføreren ikke give mig ret i, at det at være
iværksætter og starte egen virksomhed netop er noget, der bidrager
til vækst, velstand og arbejdspladser, som jo er noget, vi har brug for
i den nuværende situation?
Kl. 15:00

Den fg. formand (Christian Juhl):
Ordføreren.
Kl. 15:00

Hans Andersen (V):
Det er jeg fuldstændig enig i, men svaret er jo ikke at øge skatter
og afgifter for at understøtte, at flere har lyst til at springe ud som
selvstændige eller som iværksættere. Og så er det jo efter reglerne
allerede i dag sådan, at man sådan set kan kombinere sin barsel med
stadig væk at være aktiv i sin virksomhed. Og det er måske det vigtigste overhovedet, for jeg tror, der er meget, meget få mennesker,
der er i gang med deres virksomhed, som ønsker at være væk fra den
i halve år.
Kl. 15:00

Den fg. formand (Christian Juhl):
Spørgeren.
Kl. 15:00

Samira Nawa (RV):
Hvordan forholder ordføreren sig så til, at der faktisk er et bredt
ønske blandt kvinder og mænd, der går med en iværksætter i maven,
om netop at have den her adgang til barsel, sådan at man både kan
stifte familie og stifte virksomhed?
Kl. 15:01

Den fg. formand (Christian Juhl):
Ordføreren.
Kl. 15:01

Hans Andersen (V):
Men det er vigtigt at få sagt, at der jo er mulighed for at få barselsdagpenge. Det, vi taler om, er en ekstra kompensation oven på barselsdagpengene, og der støtter vi sådan set intentionerne i forslaget.
Det, vi ikke kan støtte, er finansieringen, for vi mener ikke, at tiden
er til at sende en ekstraregning til vores mange tusind selvstændige,
der knokler hver dag derude. Og det er rigtigt, at forligspartierne bag
det her forslag jo så har fundet anledning til, at det kan man godt
gøre, og det er vi bare meget, meget uenige i. I Venstre står vi fast på
vores skattestop.
Kl. 15:01

Den fg. formand (Christian Juhl):
Oplægget inspirerer til endnu en kort bemærkning. Hr. Lars Aslan
Rasmussen, værsgo.
Kl. 15:01

Lars Aslan Rasmussen (S):
Tak. Jeg prøver at følge lidt op på fru Samira Nawas spørgsmål.
Jeg vil gerne spørge ordføreren, fordi ordføreren bliver ved med at
sige, at ordføreren støtter intentionen i forslaget, om man ikke kunne
forestille sig, at ved at man fik flere kvinder til at være selvstændigt
erhvervsdrivende, gav det faktisk netto et positivt tilskud til vores
økonomi, altså når man får endnu flere til at starte deres eget op?

21

Kl. 15:02

Den fg. formand (Christian Juhl):
Ordføreren.
Kl. 15:02

Hans Andersen (V):
Det tror jeg ordføreren har meget ret i. Men det er jo ikke svaret til
de tusindvis af selvstændige, som ordførerens parti nu vil sende en
regning til – de små håndværksmestre rundtomkring, selvstændige af
forskellig karakter i forskellige brancher, der nu kan se frem til en
regning, fordi ordførerens parti finder, at det med at skabe tryghed
om skatten ikke er vigtigt; at man sådan set bare kan sende en
regning, og så kan man finansiere et forslag som det her. Det er jo
der, vandene skiller for Venstre og Socialdemokratiet.
Kl. 15:02

Den fg. formand (Christian Juhl):
Spørgeren.
Kl. 15:02

Lars Aslan Rasmussen (S):
Hvis ordføreren mener, at det, når alt kommer til alt, faktisk er positivt, at der er flere kvinder, som kommer til at blive selvstændige,
burde det jo også give et plus, når vi regner det hele sammen. Men
når ordføreren støtter intentionen, kan ordføreren så ikke fortælle,
hvad det er, Venstre vil gøre i stedet for, så man kunne rykke Venstre
fra gul til grøn?
Kl. 15:03

Den fg. formand (Christian Juhl):
Ordføreren.
Kl. 15:03

Hans Andersen (V):
Hvis regeringen og ordføreren havde villet invitere til forhandlinger
– men vi blev jo ikke inviteret – kunne vi måske være blevet enige
om en finansieringsmodel, som Venstre kunne se sig selv i. Men
det er jo ikke det, der ligger. Det, der ligger, er en ekstra skat på
vores selvstændige, og det er tiden bestemt ikke til. Altså, en gang
imellem skulle man jo tro, at virkeligheden ikke helt er gået op
for Socialdemokratiet, når de bare bliver ved med at hæve skatter
og afgifter. Jeg tror, man er nået til nr. 23 i forslag om skatte- og
afgiftsstigninger, og der står Venstre altså af, og det tror jeg sådan set
også de selvstændige gør.
Kl. 15:03

Den fg. formand (Christian Juhl):
Tak til hr. Hans Andersen. Der er ikke flere korte bemærkninger i
denne runde. Velkommen til hr. Bent Bøgsted fra Dansk Folkeparti.
Kl. 15:03

(Ordfører)
Bent Bøgsted (DF):
Tak for det, formand. Den her aftale om barselsudligning er en del af
den tidligere finanslov mellem regeringen, Radikale Venstre, Socialistisk Folkeparti, Enhedslisten og Alternativet. Og jeg vil følge op
på det, som den tidligere ordfører, hr. Hans Andersen, sagde, nemlig
at det ikke var noget, vi blev inviteret til at være med i – så kunne
det godt være, at vi kunne have fundet en måske efter vores mening
bedre løsning; det er ikke sikkert, det er efter regeringens mening, at
det kunne have været en bedre løsning.
Det, der ligger i det, er jo, at selvstændige i dag selvfølgelig har
ret til at få almindelige barselsdagpenge, og med det her forslag vil
man så kompensere selvstændige, der vel at mærke har en indkomst
på sådan cirka 228.000 kr. før renter, tror jeg det er – ja, 228.996 kr.

22

Tirsdag den 17. november 2020 (L 80)

før renter – med en højere kompensation. Det vil jo sige, at hvis man
kun får 228.000 kr. før renter, kan man ikke få del i kompensationen.
Der er en skarp skillelinje: Det er kun, hvis man er over de 228.000,
man kan få gavn af den kompensation. Det er en af de ting, som vi
i Dansk Folkeparti synes er uretfærdigt, men det er jo selvfølgelig
bygget op på, hvordan de almindelige barselsdagpenge er. Men jeg
ved ikke, hvorfor skillelinjen lige skal være dér.
Jeg synes også, at det godt kunne have været gjort på en anden måde. Man kunne jo f.eks. have sagt til de små selvstændige
iværksættere: Hvis I går på barsel, giver regeringen jer et ekstra
skattefradrag i den tid, I er på barsel. Det kunne være, at det skulle
strække sig over nogle år fremadrettet – at man ikke behøvede at
få det hele på én gang. Man kunne få et ekstra skattefradrag for at
gå på barsel i stedet for kompensation, altså sådan at man ud over
de almindelige barselsdagpenge fik ret til at få et skattefradrag. For
man yder trods alt en god indsats for Danmark ved at få børn. Det er
noget af det, som der er mange der savner, altså at der kommer flere
børn til, og det er også derfor, man kigger på det her barselshalløj.
Det er for at få flere til at sige, at de godt kan være selvstændige og
få børn alligevel. Det er jeg helt med på, og Dansk Folkeparti har
absolut ikke noget imod selvstændige, der får børn – tværtimod, det
er kun en god ting. Vi har heller ikke noget imod, at de skal have en
kompensation for barselsdagpenge, når de får børn; det er også helt
fair. Men spørgsmålet er, om det er lavet på den rigtige måde, og det
er vi langtfra sikre på at det er. Vi vil gerne se på det på en anden
måde. Et af forslagene er, som jeg siger, at give de selvstændige et
skattefradrag ud over barselsdagpenge.
Men som det ligger her, hælder Dansk Folkeparti nok også til,
at vi undlader at stemme til det. Der er mange gode intentioner i
forslaget, det er der ingen tvivl om. Hensigten med det er jeg sikker
på er fyldt med hjerte fra dem, der har siddet og forhandlet det her.
Hensigten er rigtig god, og det synes vi som sagt også i Dansk Folkeparti, men det er jo ikke ensbetydende med, at man synes, det er
den rigtige måde, det er blevet lavet på, og det er så der, hvor vi står
af. Men vi kan varmt støtte intentionerne i det, og at de selvstændige
selvfølgelig skal have lov at få barsel, men det er så måske ikke lige
den måde, vi har ønsket det på i Dansk Folkeparti. Derfor hælder
vi lige nu til gult, men vi skal selvfølgelig have diskuteret igennem
inden afstemningen, hvordan det skal se ud til den tid.
Kl. 15:07

Kl. 15:08

Den fg. formand (Christian Juhl):
Vi gør under de særlige forhold en undtagelse og giver spørgeren lov
til at spørge en gang til. (Bent Bøgsted (DF): Kan spørgeren måske
snakke lidt højere?).
Kl. 15:08

Victoria Velasquez (EL):
Det gør jeg gerne. (Bent Bøgsted (DF): Tak).
Tak for ordførertalen. Jeg er glad for nogle af de kritikpunkter,
som ordføreren rejser. Nu skal vi jo alligevel se på barselsreglerne
på grund af den kommende regulering fra EU, og i den forbindelse
vil jeg spørge ordføreren, om Dansk Folkeparti vil rejse netop nogle
af de her kritikpunkter, altså når vi skal se på barselsreglerne, og om
ordføreren vil være med til at ændre dem.
Kl. 15:09

Den fg. formand (Christian Juhl):
Ordføreren.
Kl. 15:09

Bent Bøgsted (DF):
Jamen altså, hvis vi får en indbydelse til nogle forhandlinger fra
regeringen, med hensyn til om vi vil være med til at ændre noget, så
møder vi selvfølgelig altid op; det er klart. Men det kræver lige, at
der kommer en indbydelse fra regeringen, og det gjorde der ikke her
i forbindelse med finanslovsforhandlingerne.
Kl. 15:09

Den fg. formand (Christian Juhl):
Spørgeren.
Kl. 15:09

Victoria Velasquez (EL):
Jeg er glad for, at ordføreren påskønner og værdsætter de intentioner,
der er i det her lovforslag. Jeg er ærgerlig over, at konklusionen ikke
bliver, at man bakker op om det.
Men så vil jeg spørge: Hvad er det næste, Dansk Folkeparti
konkret kommer til at gøre for at styrke ligestillingen på arbejdsmarkedet?
Kl. 15:09

Den fg. formand (Christian Juhl):
Der er en kort bemærkning fra fru Victoria Velasquez.
Kl. 15:08

Den fg. formand (Christian Juhl):
Ordføreren.
Kl. 15:09

Victoria Velasquez (EL):
Tak for det. Nu skal vi jo alligevel snart se på barselsreglerne på
grund af reguleringen fra EU, så jeg vil høre, om ordføreren vil være
med til – med afsæt i bl.a. nogle af de kritikpunkter, som ordføreren
kommer med – at kigge på, om vi ikke kan forbedre reglerne og
mulighederne for barsel.
Kl. 15:08

Den fg. formand (Christian Juhl):
Ordføreren.
Kl. 15:08

Bent Bøgsted (DF):
Jeg vil lige undskylde og sige, at jeg døjer med at høre på grund af
den larm, der er ude på Slotspladsen. Den er rigtig irriterende, og
jeg døjer med at høre, så jeg fik ikke helt fat i, hvad fru Victoria
Velasquez sagde. Må hun have lov at gentage?

Bent Bøgsted (DF):
Man spørger, hvad Dansk Folkeparti har gjort og vil gøre for det.
En af de vigtigste ting vedrørende barsel, som Dansk Folkeparti har
gjort, er jo den barselsorlov, vi har i dag, hvor det gik ud på, at faren
og moren skulle ligestilles, så familierne selv kunne afgøre, hvem
der skulle have barsel, og hvornår man skulle have barsel. Det var
tilbage i 2002, at den blev lavet. Jeg tror endda, at det var under et
af mine første ordførerskaber, at jeg var oppe og sige lidt nej til et
forslag, der lå fra den daværende regering. Men den barselsorlov, vi
har, hvor forældrene selv kan bestemme, hvem der skal have barsel,
er jo Dansk Folkepartis opfindelse.
Kl. 15:10

Den fg. formand (Christian Juhl):
Det var alt i denne omgang til hr. Bent Bøgsted. Velkommen til fru
Samira Nawa fra Radikale Venstre.

Tirsdag den 17. november 2020 (L 80)

Kl. 15:10

(Ordfører)
Samira Nawa (RV):
Mange tak. Man bliver så nedtrykt af de to foregående ordførerkollegaers taler, så nu vil jeg forsøge at bidrage lidt til den gode stemning.
For den her dag i dag har jeg glædet mig rigtig meget til. Da jeg
læste høringssvarene til lovforslaget, lagde jeg især mærke til ét
svar: »Tak!« stod der skrevet med en skriftstørrelse i omegnen af 72.
Den er skrevet af SMVdanmark, men i Radikale Venstre deler vi til
fulde den begejstring. For den nye barselsordning for selvstændige
er en vigtig sejr for ligestilling i Danmark. Den baner vejen for,
at flere kvinder kan vælge at blive iværksættere, men også for at
mandlige iværksættere kan gå på barsel og tilbringe tid med deres
helt små børn.
Særlig kvinderne har tydeligvis afholdt sig fra at springe ud i
iværksætteri. For at vende tilbage til SMVdanmark fremhæver de, at
kun 8 pct. af nystartede virksomheder stiftes af kvinder under 35 år,
hvor 27 pct. stiftes af mænd i samme aldersgruppe. Havde kvinder
stiftet lige så mange virksomheder som mænd, ville der i 2017 have
været stiftet 8.000 flere virksomheder, end der blev.
Iværksætteri er altså ikke primært forbeholdt mænd, selv om tallene jo nemt kunne give den opfattelse. Tværtimod er det afgørende,
at vi aktivt gør en indsats for at modarbejde den her ubalance. Det er
i virkeligheden med samme formål, som når jeg diskuterer diversitet
i ledelse med mine ordførerkolleger på ligestillingsområdet: Det
handler om at få alle talenter i spil. Vi har simpelt hen ikke råd
til systematisk at afskære en gruppe fra at stifte virksomhed. Det
er jo netop driftige iværksættere, som i høj grad bidrager til vækst
og velfærd i samfundet, og som skaber eksportsucceser, der sender
danske varer og viden ud i verden. Det kræver, at vi fra politisk side
skaber rammerne for et arbejdsmarked, der reelt sætter alle talenter
i spil, så unge kvinder med både iværksætter og baby i maven kan
stifte en virksomhed og stifte familie.
Radikale Venstre ser frem til at stemme for lovforslaget.
Kl. 15:13

Den fg. formand (Christian Juhl):
Tusind tak til fru Samira Nawa. Der er ingen korte bemærkninger, så
vi går videre til fru Astrid Carøe fra Socialistisk Folkeparti. Værsgo.
Kl. 15:13

(Ordfører)
Astrid Carøe (SF):
Tak for det. Jeg er ligesom den forrige ordfører meget begejstret for
det her forslag: at selvstændige nu nemmere kan komme på barsel
og på samme vilkår som deres ansatte, altså dem, de i dag allerede
betaler ind til i ordningen. Det er rigtig godt.
Det er godt for ligestillingen, både fordi det vil give flere muligheder for kvinder, der har ønske om både at starte egen virksomhed
og stifte familie, og fordi det giver bedre mulighed for mandlige
selvstændige for at tage mere barsel og være en del af deres børns
første tid. Det er altså rigtig godt. For når vi hører fra f.eks. en
selvstændig frisør, at hun var lige ved at dreje nøglen om under
sin sidste barsel og overvejer, om hun skal have flere børn nu, så
er det alvorligt. For vi ønsker både flere iværksættere og at fjerne
barrieren, der gør, at folk lader være med at få børn.
Vi er rigtig glade for, at det med den her ordning lykkedes at få
rammet den ind, så det i overvejende grad er de samme, der betaler
ind til ordningen, som også kan gøre brug af den. Det var det, der
var problemet med den forrige ordning, og årsagen til, at den forrige
regering afskaffede den igen. Det ærgrede vi os over dengang. Vi
ærgrede os over, at man afskaffede ordningen i stedet for at rette
op på de problemer, der var. Det gav en unødvendig usikkerhed for
den enkelte selvstændige og har været stærkt kritiseret af de små og

23

mellemstore virksomheders brancheorganisation. De er i øvrigt også
glade for den her ordning, vi nu har fundet, og håber selvfølgelig på,
at den ordning bliver stabil, så de selvstændige med ro i maven kan
smide p-pillerne og vide, at der er en god barselskompensation også
de kommende år.
En enkelt lille ting, vi ærgrer os over, er, at vi ikke kunne få kombinatørerne, som både er ansatte og freelancere, med i ordningen.
Men det skyldes, at de generelt ikke er dækket af barselsdagpengereglerne. Så dem vil vi i SF gerne se på i fremtiden, så de på sigt kan
blive omfattet af ordningen.
Alt i alt støtter vi i SF altså forslaget og synes, at det er en rigtig
god dag for ligestillingen i dag.
Kl. 15:15

Den fg. formand (Christian Juhl):
Der er ingen korte bemærkninger til fru Astrid Carøe. Jeg vil gerne
byde velkommen til fru Victoria Velasquez fra Enhedslisten – De
Rød-Grønne.
Kl. 15:15

(Ordfører)
Victoria Velasquez (EL):
Jeg har glædet mig rigtig meget til det her lovforslag, for rigtig
ofte taler vi om ligestilling, og vi klapper os selv på skulderen og
roser Danmark som foregangsland, når det kommer til ligestillingen,
men vi er bare ikke i mål. Og rigtig tit kommer det til at blive ved
snakken. Der er gode kampagner, f.eks. den om, at kvinder kunne
gå på ferie resten af året, fordi løngabet er så stort, som det er. Vi
taler om, at vi vil have flere kvindelige iværksættere, og alle de her
dele, men desværre er det sjældent, at der kommer handling bag
ordene. Det gør der nu med det her lovforslag, så det synes jeg er
helt fantastisk.
Derudover er noget af det, som også er godt, at vi taler om, at en
rettighed bliver udvidet. Det er altså en mulighed for at skabe bedre
forhold for unge, som ønsker at blive selvstændige og iværksættere,
fordi de ved, at der er bedre muligheder, hvis de får en lille, men
også i forhold til ligestillingen. Så jeg vil gerne rose for, at der
var opbakning til, at vi kunne få det med i finansloven. Så vil jeg
også godt anerkende regeringen for noget. Jeg må indrømme, at da
det skulle udskydes på grund af coronakrisen, fik jeg faktisk lidt
ondt i maven, for jeg var bange for, at vi ville tabe rigtig mange
af de mennesker, vi havde stillet i udsigt, at der nu ville komme
en håndsrækning. Men det, at der pr. automatik fra regeringens side
var lagt op til, at det selvfølgelig skulle være med tilbagevirkende
kraft, synes jeg var rigtig vigtigt og rigtig godt. For det her emne er
simpelt hen for vigtigt til andet.
Så er der nogle detaljer, hvor vi jo stadig kigger på, hvordan vi
kan gøre det bedre. Der er jo en vifte af fantastiske måder, man kan
være selvstændig på, og vi har stadig ikke helt fundet løsningen i
forhold til de såkaldte kombinatører, men det er jeg sikker på vi nok
skal, og nu har vi i hvert fald taget et rigtig godt skridt i den rigtige
retning. Så det takker jeg for, og vi bakker jo selvfølgelig varmt op
om, at vi får det her lovforslag vedtaget. Tak, og tusind tak også for
samarbejdet med de andre relevante ordførere.
Kl. 15:18

Den fg. formand (Christian Juhl):
Selv tak. Der er ingen korte bemærkninger. Den næste ordfører er hr.
Naser Khader fra Det Konservative Folkeparti.
Kl. 15:18

(Ordfører)
Naser Khader (KF):
Tak, formand. At opstarte egen virksomhed er som regel kulminationen på en lang proces om idéudvikling, forædling af konceptet og

24

Tirsdag den 17. november 2020 (L 80)

produktet og ikke mindst at spare op til at have den fornødne startkapital. Det er mange elementer, som skal gå op i en højere enhed,
når man er selvstændig erhvervsdrivende. Det er ikke kun i opstartsfasen, som kan være brolagt med udfordringer og bureaukrati. At ens
virksomhed bliver en succes på markedet, er ikke altid en selvfølge,
og tid, økonomi og ressourcer er væsentlige forudsætninger for, at
dette fodfæste lykkes.
Vi er meget store tilhængere af at styrke kvinders incitament til at
blive selvstændige erhvervsdrivende. Det er godt for ligestillingen,
det er godt for samfundsøkonomien. Og gudskelov går det også den
rigtige vej. Men at kræve, at selvstændige erhvervsdrivende opkræves et bidrag til barselsudligningsordningen, er endnu en skat, som
lægges ned over danskere i beskæftigelse, som tilmed har opfundet
deres egen stilling. De skal belønnes og ikke belastes med endnu en
skat.
Det Konservative Folkeparti mener ikke, at vejen frem for at
få flere til at vælge at blive selvstændig erhvervsdrivende er ved
at pålægge flere skatter. Vi Konservative har tidligere foreslået et
lignende forslag, men med den meget centrale forskel i forhold til
regeringens forslag, at finansieringen findes i råderummet og ikke
som endnu en skat. Vi synes, at forslaget er udmærket, men vi har
et problem med finansieringen. Vi vil da gerne drøfte finansieringen,
og derfor vil vi ikke på nuværende tidspunkt tilkendegive, hvad vi
stemmer, for vi skal lige have finansieringen afklaret. Tak.
Kl. 15:20

Den fg. formand (Christian Juhl):
Selv tak. Der er nogle korte bemærkninger. Den første er fra fru
Victoria Velasquez. Værsgo.
Kl. 15:20

Victoria Velasquez (EL):
Tak til ordføreren for talen og for også tidligere at have fremsat et
beslutningsforslag, som så ikke er blevet til noget, kan vi forstå. Der
er bare noget i den argumentation, der kommer fra Konservative og
fra Dansk Folkeparti og fra Venstre, som ikke helt hænger sammen,
altså det her med, at det skulle være råderummet, i stedet for at det
er dem, der har adgang til ordningen, der kan bidrage til ordningen.
Hvordan hænger det sammen med råderummet? Det er jo også skatteborgernes penge. Så jeg synes ikke helt, at det giver mening. Hvis
man ønsker den her aftale, hvordan skulle det så kunne lade sig gøre
på anden vis? Det håber jeg ordføreren kan svare på. For ellers er det
jo nogle rigtig flotte ord, men uden så meget handling bag.
Kl. 15:20

Den fg. formand (Christian Juhl):
Ordføreren.
Kl. 15:20

Naser Khader (KF):
Vi mener alt det, der har med ligestilling at gøre, og at kvinderne
skal være erhvervsdrivende, og som sagt går det gudskelov i den
rigtige retning. Det er ikke det, der er problemet. Problemet er finansieringen. Det, der er foreslået her, er en direkte skat, der bliver
pålagt de erhvervsdrivende. Som jeg sagde i min ordførertale, er
vi åbne over for at finde en anden finansiering end at pålægge de
erhvervsdrivende endnu en skat.
Kl. 15:21

Den fg. formand (Christian Juhl):
Spørgeren.

Kl. 15:21

Victoria Velasquez (EL):
Her har vi jo konkret at gøre med en finansiering, som er målrettet,
meget mere målrettet, end den har været tidligere. Der er så det tidligere forslag, der er kommet fra De Konservative, om, at det skulle
være finansieret af råderummet. Det er jo også en skattefinansiering.
Så det er bare helt konkret: Hvor er det så, pengene skulle komme
fra, hvis Konservative rent faktisk mener, at de bakker op om det her
forslag? Det håber jeg ordføreren kan være konkret på. Tak.
Kl. 15:21

Den fg. formand (Christian Juhl):
Værsgo.
Kl. 15:21

Naser Khader (KF):
Men råderummet er indirekte skattefinansiering. Det der er direkte
skattefinansiering. Vi har et andet forslag om, at vi kunne hente pengene fra integrationsprojekterne. Der er mange milliarder at hente
der.
Kl. 15:22

Den fg. formand (Christian Juhl):
Fru Astrid Carøe.
Kl. 15:22

Astrid Carøe (SF):
Tak for det. Hvor er det dog ærgerligt, at Konservative ikke bakker
op om det her forslag, især fordi jeg jo kan høre, at man er interesseret i at få flere kvinder i spil, få flere erhvervsdrivende. Så jeg
undrer mig bare. Brancheorganisationen for de små og mellemstore
virksomheder, SMVdanmark, er rigtig glade for det her forslag. De
siger selv, at det er så godt. De er rigtig glade for det. De var
rigtig kede af det, da ministeren fra Konservative hr. Rasmus Jarlov
afskaffede det dengang. Hvad siger ordføreren til det? Det er brancheorganisationen selv, der siger, at de gerne vil have det her, at de
gerne vil have flere kvindelige iværksættere på den her måde. Hvad
siger ordføreren til, at SMVdanmark faktisk godt kan lide det her
forslag?
Kl. 15:22

Den fg. formand (Christian Juhl):
Ordføreren.
Kl. 15:22

Naser Khader (KF):
Jamen vi er lige så glade som dem for forslaget, men ikke for
finansieringen.
Kl. 15:23

Den fg. formand (Christian Juhl):
Spørgeren.
Kl. 15:23

Astrid Carøe (SF):
Men alternativet er jo, at der ingenting bliver gjort. Vi kan godt finde
det fra råderummet, men så er der alt muligt andet, vi ikke kan gøre.
Det her er en direkte finansiering. Det er SMVdanmark, der selv
har foreslået, at det her er en finansiering. I øvrigt skal man have
betalt ind til den her ordning i rigtig, rigtig mange år, før det ikke er
en overskudsforretning for den selvstændige erhvervsdrivende, der
går på barsel. Så jeg undrer mig over, at man ikke lytter til den
brancheorganisation, som jeg ved Konservative rigtig tit lytter til,
og siger ja til det her forslag, fordi det vil give flere kvindelige
iværksættere og sætte flere evner i spil.

Tirsdag den 17. november 2020 (L 80)

Kl. 15:23

Den fg. formand (Christian Juhl):
Ordføreren.

25

siger vi, at vi er åbne over for det, hvis ministeren indkalder til
forhandlinger om en anden finansiering, og så kommer vi.
Kl. 15:26

Kl. 15:23

Naser Khader (KF):
Jamen vi er helt med på alt det der. Forslaget er som sagt udmærket,
og det er godt for kvinderne og ligestillingen og erhvervsdrivende
og samfundsøkonomien – alt det er fint nok. Man vi er bare ikke
begejstrede for den måde, man vil finansiere det på, og vi er åbne
over for at finde en anden finansieringsform.
Kl. 15:24

Den fg. formand (Christian Juhl):
Så er det fru Samira Nawa.
Kl. 15:24

Samira Nawa (RV):
Tak. Jeg undrer mig lidt over, at finansieringen så skulle findes i
forhold til integrationsprojekterne, for gad vide, hvor de får deres
penge fra, altså om ikke også det er skattefinansieret. Så det må
ordføreren sådan set gerne forklare lidt yderligere. Dertil kommer,
at jeg havde glædet mig til i lige præcis det her spørgsmål at stå
side om side med partier som Venstre og Konservative, fordi det er
på iværksætteriets hold. Det er for ligestilling, det er for vækst og
velfærd. Jeg er simpelt hen bare megaærgerlig – og det bliver jeg
nødt til at udtrykke – over, at et parti som Konservative vælger at
vakle på det her spørgsmål.
Kl. 15:24

Den fg. formand (Christian Juhl):
Ordføreren.
Kl. 15:24

Naser Khader (KF):
Spørgeren skal ikke være ked af det, for vi synes, at det er et fint forslag. Vi er med på det hele, bare ikke finansieringen. Og i forhold til
integrationsprojekter vil jeg sige, at der bliver brugt så mange penge
på dem. Vi får ikke integration nok for pengene. Der kunne man
godt hente en hel del bare ved at give området et serviceeftersyn.
Kl. 15:25

Den fg. formand (Christian Juhl):
Spørgeren.

Den fg. formand (Christian Juhl):
Tak til ordføreren fra Det Konservative Folkeparti. Der er ikke flere
korte bemærkninger. Og velkommen til hr. Lars Boje Mathiesen fra
Nye Borgerlige.
Kl. 15:26

(Ordfører)
Lars Boje Mathiesen (NB):
Tak for det. Man føler sig fuldstændig henledt til engang tilbage i
midt-90'erne – jeg er så gammel – og Crazy Daisy med lyden bagved
ude fra Slotspladsen. (Støj udefra). Jeg skal prøve at se, om jeg kan
overdøve dem. Men jeg synes, det er dejligt, at demokratiet giver lyd
fra sig på den her måde, må jeg sige. Og det er også dejligt, at der
er rigtig mange, som er på arbejde, også af alle de skønne kvinder.
Der er jo nogle, som siger, at nu får de ikke mere i løn, men der er
nogen, der tropper op alligevel i dag. Det synes jeg er dejligt at se
– en masse vidunderlige kvinder. Det ved jeg ikke om man må sige
i de her metootider, men nu kigger jeg ud over forsamlingen, og jeg
kan i hvert fald se en masse vidunderlige kvinder her, så det tillader
jeg mig nu at sige. Jeg håber ikke, det er alt for sexistisk at sige,
at man synes, der er vidunderlige kvinder til stede. Det siger jeg nu
engang, for det mener jeg der er.
Angående præcis det her forslag handler det jo meget om, hvad
det er en statsmagts opgave at gøre på det her område, og hvad der
ikke er en statsmagts opgave. Jeg synes personligt, at det måske
kunne være en god idé at være i sådan en barselsfond, som man
måske skulle betale til. Jeg har selv været selvstændig, og jeg tror,
at hvis den mulighed havde været der dengang, ville jeg måske have
valgt at indbetale til det. Men her er de centrale ord jo: ville have
valgt at indbetale til den. For jeg mener ikke, at det skal være staten
og statsmagten, der skal diktere, om selvstændige erhvervsdrivende
ønsker at have sådan en ordning, og om de ønsker at betale ind
til den, for så bliver det blot en yderligere skat og en yderligere
afgift for dem. Men hvis arbejdsmarkedet synes og de selvstændige
mener, at de vil have gavn af sådan en ordning, jamen så synes jeg
da, at de skal oprette det, og folk kan betale ind til det, og så kan
der blive udbetalt fra det. Jeg ser ingen grund til, at man skal putte
statselementet ind i det, for så bliver det tvang. Det ville ikke være
den borgerlige løsning, og derfor kan vi ikke støtte forslaget.
Kl. 15:28

Kl. 15:25

Samira Nawa (RV):
I sidste ende vil det jo stadig væk være skatteborgernes penge, der
bliver flyttet fra et sted til et andet. Derfor synes jeg og Radikale
Venstre jo også, at det, der er fantastisk ved det her forslag – også i
modsætning til den tidligere ordning – netop er, at det er så målrettet,
sådan at dem, der kunne have behov for den her barselsordning,
også er dem, der indbetaler til den. Jeg kan også undres over, at
Konservative ikke er lige så begejstret som brancheorganisationen
SMVdanmark.
Kl. 15:25

Den fg. formand (Christian Juhl):
Ordføreren.
Kl. 15:25

Naser Khader (KF):
Jo, vi er begejstrede for forslaget, man ikke for finansieringen, vil
jeg gentage igen. Som sagt har vi selv foreslået det tidligere, bare
med en anden finansiering. Det er det, der er vores problem. Derfor

Den fg. formand (Christian Juhl):
Tak til hr. Lars Boje Mathiesen. Det udfordrede ikke nogen, så der er
ikke nogen korte bemærkninger. Den næste ordfører skulle egentlig
være fra Liberal Alliance, men da de tilsyneladende ikke er til stede,
går vi over til beskæftigelsesministeren. Værsgo.
Kl. 15:28

Beskæftigelsesministeren (Peter Hummelgaard):
Tak for det, og også tak til ordførerne for en, synes jeg, rigtig
god drøftelse og behandling af det her lovforslag. Jeg deler den
begejstring og glæde, som i hvert fald en række ordførere har givet
udtryk for under behandlingen i dag. Som de også har været inde
på, er lovforslaget her jo en udmøntning af en del af finanslovsaftalen for 2020 mellem regeringen, SF, Radikale Venstre, Enhedslisten
og Alternativet om at forbedre barselsvilkårene for selvstændige i
Danmark. Formålet med aftalen er at tilskynde flere, ikke mindst
yngre kvinder, til at starte egen virksomhed, og som beskæftigelsesminister er noget af det allervigtigste for mig at arbejde for de bedste
muligheder for vækst og beskæftigelse. Med lovforslaget optages
selvstændige i barselsudligningsordningen på samme vilkår som pri-

26

Tirsdag den 17. november 2020 (B 15)

vate arbejdsgivere, og jeg er utrolig glad for den meget positive
modtagelse, som lovforslaget har fået.
Nu var fru Samira Nawa i sine ordførerbemærkninger inde på de
høringssvar, der er kommet fra bl.a. SMVdanmark, der repræsenterer
de selvstændige. Hun nævnte det i sin tale, og jeg tog høringssvaret
med: De har skrevet tak med et udråbstegn så stort, at jeg næsten
tror, man også kan læse det nede fra de bagerste rækker. De positive
høringssvar, vi har modtaget, er jeg meget taknemlig for, fordi det
viser, at regeringen har lyttet til behovet hos de selvstændige og også
arbejdet for at imødekomme det.
Lovforslaget har som overordnet hensyn at sikre, så vidt det
overhovedet er muligt, at der er sammenfald mellem de selvstændige, der vil kunne få udbetalinger fra ordningen, og de selvstændige,
der skal bidrage til ordningen. Derfor er det også en betingelse for
bidragspligt, at man har indtægt fra sin virksomhed, der overstiger
dagpengemaksimum, og at man har selvstændig virksomhed som sin
hovedbeskæftigelse. På den måde sikrer vi, at den indtægtsgrænse,
der giver ret til barselsdagpenge og dermed ret til udbetaling fra
barselsudligningsordningen, er den samme, som lægges til grund for
bidragspligten.
Jeg ser frem til den videre drøftelse af lovforslaget, og jeg stiller
mig naturligvis til rådighed for den forestående udvalgsbehandling.
Kl. 15:31

Den fg. formand (Annette Lind):
Tak til ministeren. Der er en kort bemærkning fra Victoria Velasquez. Værsgo.
Kl. 15:31

Victoria Velasquez (EL):
Tak til ministeren. Jeg håber, at ministeren kan høre mig, og at jeg
går klart igennem; det er jeg glad for. Først vil jeg bare dele den
optimisme over, at vi rykker sammen; at vi, når noget er så vigtigt
som det her med ligestillingen, i fællesskab tager ansvar for det, og
at vi laver nogle fælles løsninger sammen. Det er jeg rigtig glad for
er lykkedes.
Der er nogle ting, som vi jo gerne vil have løst med det her
lovforslag, men som rækker videre ind i den måde, som det med barselsdagpengene er indrettet på. Her tænker jeg bl.a. på kombinatørerne. Jeg tænker også på, at honorarer ikke tæller med i beregningen.
Så der vil jeg bare høre ministeren, om ministeren, lige så positiv
han har været med hensyn til at finde fælles løsninger og tage ansvar
i forhold til det her, også vil være åben over for at se på den måde,
barselsdagpengesystemet er tilrettelagt på – så vi kan gøre det endnu
mere nutidigt, tilsvarende og godt. Tak.
Kl. 15:32

Den fg. formand (Annette Lind):
Ministeren, værsgo.
Kl. 15:32

Beskæftigelsesministeren (Peter Hummelgaard):
Tak for spørgsmålet og også bemærkningen. Jeg deler fru Victoria
Velasquez' glæde over det her. Først og fremmest vil jeg bare i
forhold til kombinatørproblemstillingen sige, at det selvfølgelig også
var noget, vi drøftede undervejs i forhandlingerne. Det er jo sådan,
som fru Victoria Velasquez rigtigt siger, at for at være berettiget til
kompensation fra barselsudligningsordningen kræver det jo, at den
pågældende har ret til barselsdagpenge som selvstændig, dvs. alene
på baggrund af indtægten fra den selvstændige virksomhed, og har
man ikke det, så vil man ikke kunne få kompensation fra ordningen.
Man kan ikke, som reglerne er i dag, kombinere de to slags
indtægter, når man ansøger om barselsdagpenge, men det skal jo
selvfølgelig ikke udelukke, at vi kan og skal drøfte det fremadrettet.
Hvis jeg skal komme med en tilkendegivelse og indrømmelse, så er

det klart, at coronakrisen her jo også har vist både mig selv, men
også, tror jeg, hele regeringen og måske endda hele Folketinget, at
det, at borgere kombinerer deres indtægter fra forskellige måder at
arbejde på – som både lønmodtager og selvstændig – er i vækst. Og
det er vi selvfølgelig nødt til på en eller anden måde at forholde os
til.
Kl. 15:33

Den fg. formand (Annette Lind):
Fru Victoria Velasquez, værsgo.
Kl. 15:33

Victoria Velasquez (EL):
Tak for den positive imødekommelse af det. Jeg vil gerne kvittere
for svaret og glæder mig til, at vi trækker i arbejdstøjet for at få løst
den del. Og så håber jeg, at vi i de kommende reguleringer i forhold
til barselsområdet – med henblik på det, der kommer fra EU – også
har sigte på ligestilling der og sørger for sammen at tage et fælles
ansvar. Tak.
Kl. 15:33

Beskæftigelsesministeren (Peter Hummelgaard):
Det kan jeg tilslutte mig. Altså, vi har grundlæggende det ønske,
at flere fædre skal tage en større del af barslen. Jeg ved godt, at
der er forskellige holdninger til, hvor meget en større del af barslen
så er osv. Det må vi selvfølgelig diskutere, men når vi kommer til
diskussionen om både orlovsdirektivet og området generelt, så står
regeringen selvfølgelig både på mål for og har et politisk ønske om,
at fædre skal tage en meget større del af barslen, end de gør i dag.
Og det glæder vi os selvfølgelig til at drøfte med hele Folketinget.
Kl. 15:34

Den fg. formand (Annette Lind):
Tak til beskæftigelsesministeren. Der er ikke flere korte bemærkninger.
Da der ikke er flere, der har bedt om ordet, er forhandlingen
sluttet.
Jeg foreslår, at lovforslaget henvises til Beskæftigelsesudvalget.
Hvis ingen gør indsigelse, betragter jeg dette som vedtaget.
Det er vedtaget.

Det næste punkt på dagsordenen er:
8) 1. behandling af beslutningsforslag nr. B 15:
Forslag til folketingsbeslutning om hurtigere udsættelse af kriminelle lejere.
Af Heidi Bank (V) m.fl.
(Fremsættelse 07.10.2020).
Kl. 15:35

Forhandling
Den fg. formand (Annette Lind):
Forhandlingen er åbnet. Først vil jeg gerne sige velkommen til boligministeren. Men mens boligministeren lige kommer op, vil jeg gøre
opmærksom på, at uret her på Folketingets talerstol er i stykker. Det
er derfor, jeg rejser mig op, lige et par sekunder før ordførertalen
eller bemærkningerne er færdige. Men allerførst er det boligministeren. Værsgo.

Tirsdag den 17. november 2020 (B 15)

Kl. 15:38

Kl. 15:35

Boligministeren (Kaare Dybvad Bek):
Tak for det. Man kan jo næsten tillade sig at fortolke uret, der er i
stykker, som en mulighed for at snakke så længe, som man har lyst.
Men jeg har nu ikke tænkt mig at bruge al taletiden her.
Men jeg vil egentlig gerne sige tak til Venstre for at melde sig ind
i diskussionen omkring de initiativer for at stoppe utryghedsskabende adfærd, som regeringen præsenterede tidligere i efteråret. Det her
beslutningsforslag pålægger regeringen at fremsætte et lovforslag,
der etablerer en fast track-ordning i boligretten i sager om ophævelse af lejeforbud på grund af ubetinget fængselsstraf for bl.a. vold,
således at en anke i boligrettens dom ikke har opsættende virkning.
Alternativt pålægges regeringen at sikre, at påstand om ophævelse af
lejemål bliver en integreret del af selve straffesagen.
Som vi annoncerede på regeringens pressemøde den 8. oktober,
vil regeringen fremsætte et lovforslag i indeværende folketingsår,
der har til hensigt at sikre, at kriminelle, der har begået grov kriminalitet, hurtigere kan udsættes af deres bolig, så de ikke på helt
uacceptabel vis skaber utryghed i det område, de bor i. Konkret
har regeringen foreslået at indføre en ordning, hvor spørgsmålet
om ophævelse af lejemålet kan afgøres i umiddelbar forlængelse af
straffesagen. Ordningen er en del af en række regeringsinitiativer,
som har til formål at sætte hårdt ind over for utryghedsskabende
adfærd.
Jeg synes ikke, at man kan være bekendt over for alle de lovlydige borgere, at folk, der har begået grov kriminalitet, kan blive boende i et almennyttigt boligområde. Den slags typer skal ikke fortsætte
med at gøre et helt område utrygt, mens en sag trækkes i langdrag
gennem retssystemet. Som et væsentligt element i det nuværende
arbejdede vil det naturligvis afsøges og sikres, at det lovforslag, der
fremsættes, vurderes at være foreneligt med menneskerettighederne.
Endvidere vil der være proportionalitet mellem myndighedernes og
domstolenes forventede øgede ressourceforbrug og ordningens anvendelse og virkning. Det er dog regeringens forventning, at der
skabes en effektiv ordning, som stadig opretholder de principper, der
kendetegner en retsstat.
Da regeringen som allerede nævnt har barslet med et lovforslag
som det beskrevne i indeværende samling, forestiller jeg mig, at
forslagsstillerne vil se med stor velvilje på det lovforslag, som regeringen kommer til at fremsætte. Derfor støtter vi ikke beslutningsforslaget, som det ligger, men vi ser frem til også at høre mere om
beslutningsforslagsstillernes og ordførernes tanker i den kommende
debat her i salen.
Kl. 15:38

Den fg. formand (Annette Lind):
Tak til ministeren. Der er en kort bemærkning fra fru Mette Thiesen,
Nye Borgerlige. Værsgo.
Kl. 15:38

Mette Thiesen (NB):
Tusind tak. Som jeg har talt med ministeren om tidligere, er der
jo desværre mange steder rundtomkring i Danmark, hvor der er
chikane. Jeg har over for ministeren nævnt et konkret eksempel fra
Helsingør med et ældre ægtepar, som oplever chikane og vold fra
deres udenlandske overbo. Mener ministeren, at lovgivningen er god
nok, som den er i dag, eller mener ministeren, at der skal ske nogle
reelle stramninger, eksempelvis hvad angår det her med, om man
skulle kunne bo dør om dør med en, som er dømt for vold imod en?
Kl. 15:38

Den fg. formand (Annette Lind):
Boligministeren.

27

Boligministeren (Kaare Dybvad Bek):
Nej, jeg mener ikke, at lovgivningen er stram nok, som den er i
dag. Der er for mig at se behov for opstramninger på en lang række
felter. Et af dem er, hvor lang tid der går, fra man bliver dømt, til
man ryger ud. Og et andet spørgsmål – som jeg også har inviteret til
drøftelser omkring – er, hvad afstanden fra ens bolig gør i forhold
til den straf, som man står over for. Det er klart, at jeg også kender
den sag, og jeg er orienteret om den. Det er en meget ulykkelig sag,
for det skal jo ikke være sådan, at man på grund af de juridiske
omstændigheder, der er, og den lovgivning, der er, ikke kan smide
folk ud, som har chikaneret i et sådant omfang, at der er bestilt
ekstraordinær rengøring i, jeg tror det er 31 tilfælde. Det burde jo
ikke kunne lade sig gøre. Det er jeg sådan set enig i.
Kl. 15:39

Den fg. formand (Annette Lind):
Tak for det. Jeg skal lige bede ministeren om at tale en lille smule
højere. Vi har meget larm herude foran (Boligministeren (Kaare
Dybvad): Det vil jeg gøre). Værsgo til fru Mette Thiesen.
Kl. 15:39

Mette Thiesen (NB):
Tusind tak. Jeg kunne heldigvis godt høre ministerens svar, og tusind
tak for det. Jeg er enig i rigtig meget af det, ministeren siger, og vi er
også klar til, at der skal strammes op på det her. I den konkrete sag,
som jeg beskrev, er det jo helt grotesk. Den her udenlandske overbo
er sådan set dømt for vold imod manden i det ældre ægtepar i den
her sag, Erik hedder han, men han har også begået vold mod Esther,
og han har netop, som ministeren også selv siger, chikaneret i sådan
en grad, at de lever i utryghed. Så jeg er egentlig bare glad for, at
ministeren er enig i, at der virkelig skal strammes op på det her, så vi
får ryddet op.
Kl. 15:40

Den fg. formand (Annette Lind):
Ministeren.
Kl. 15:40

Boligministeren (Kaare Dybvad Bek):
Tak. Det er jeg, og jeg vil også bare sige som en helt generel ting i
den her debat, når man kommer derud: Jeg var selv sammen med to
af mine kollegaer på Motalavej i Korsør tidligere på efteråret, hvor
der var et møde med beboerne – dem, som repræsenterede dem, der
nu bor der – og der var et entydigt krav fra beboerne om strammere
politik på det område her, hårdere straffe, mere kontrol fra politiets
side, bedre mulighed for at slå ned på dem, der kører vanvidskørsel,
truer folk og gør områderne utrygge. Så jeg mener også, det er et
krav, der egentlig mest af alt kommer fra beboerne derude.
Kl. 15:41

Den fg. formand (Annette Lind):
Der er en kort bemærkning til, og det er fra fru Heidi Bank. Værsgo.
Kl. 15:41

Heidi Bank (V):
Tak for det. Og tak for det, jeg opfatter som et positivt skridt af
vejen i forhold til det forslag, Venstre har fremsat. Det kommer jo
i forlængelse af de tiltag, der allerede blev lavet i 2018 under den
borgerlige regering, og jeg står lidt og undrer mig over, hvorfor
ministeren ikke ønsker at speede den proces op, og hvorfor man ikke
kan tilslutte sig Venstres forslag.

28

Tirsdag den 17. november 2020 (B 15)

Kl. 15:43

Kl. 15:41

Den fg. formand (Annette Lind):
Ministeren.
Kl. 15:41

Boligministeren (Kaare Dybvad Bek):
Jeg har egentlig ikke meget lyst til at gå ned i polemik om, hvad
for nogle forslag der har virket og ikke har virket. Jeg var enig i
det forslag, som den daværende regering fremsatte, og som blev
gennemført dengang, om at kunne udsætte folk fra deres boliger,
hvis de laver kriminalitet.
Men vi må også bare sige, at det forslag, der blev vedtaget
dengang, så ikke har haft den effekt i forhold til hastigheden af de
sager. Og det vil jeg jo ikke klandre den daværende borgerlige regering for – som man måske kunne, hvis man ville bedrive polemik
omkring det – men bare konstatere, at vi nu står et sted, hvor der skal
laves en ny lovgivning, som virker hurtigere. Og det er det, der er
hovedformålet i den her sag, altså at sørge for, at vi får en så kort
sagsgang som muligt, når vi i øvrigt skal overholde, selvfølgelig, de
retstatsprincipper og andre hensyn, som der ligger juridisk. Og det er
det, som vi sidder og arbejder på nu i regeringen. Og jeg ved også, at
Venstre sådan set er enige i, at det er det, der er opgaven nu her.
Kl. 15:42

Den fg. formand (Annette Lind):
Tak. Fru Heidi Bank.
Kl. 15:42

Heidi Bank (V):
Tak for det. Der er jo slet ingen tvivl om, at der er en enighed
om, at det, der blev vedtaget i 2018, var et skridt på vejen, at det
var et stykke ad den vej, vi gerne ville gå, men at det bare ikke er
tilstrækkeligt. Det har vist sig ikke at fungere godt nok.
Nu kan man så sige, at det, vi står og diskuterer i dag, jo er, at
der skal ske noget yderligere; at vi skal gøre det nemmere for de her
boligforeninger at sætte de lejere ud, som er kriminelle, som chikanerer i boligområdet, og som gør livet utrygt for de mennesker, der
er beboere der. Og jeg undrer mig bare over, at man fra ministerens
side ikke kan stemme for det her forslag, når ministeren bebuder, at
der på et senere tidspunkt kommer noget. For det, vi jo ønsker her, er
at speede processen op.

Egil Hulgaard (KF):
Tak for det. Jeg tror, minister, vi også er enige om intentionen i,
hvor vi skal henad, og det er jeg rigtig glad for at høre ministeren
udtale sig om. Jeg synes bare, at Venstres forslag er meget klart.
Der er to elementer i Venstres forslag. Det ene er, at en appelsag fra
boligretten over i landsretten ikke skal have opsættende virkning, og
det andet er, at vi skal have en fast track-ordning i boligretten. Er
ministeren imod de to forslag?
Kl. 15:44

Den fg. formand (Annette Lind):
Ministeren.
Kl. 15:44

Boligministeren (Kaare Dybvad Bek):
Nej, det er jeg sådan set ikke; det kan jeg ikke sige at jeg er, men
det er klart, at før jeg siger ja til på en anden ministers område at
lave en fast track-ordning, som altså sætter boligsager foran nogle
andre sager, så skal jeg jo vide, hvad for nogle sager det er, som
man sætter dem foran, og det skal justitsministeren så nok også være
enig i, for hvis man kommer i en situation, hvor eksempelvis en
boligudsættelsessag kommer foran, lad os sige en voldtægtssag, så
ved jeg da ikke, om jeg synes, det er en rigtig prioritering. Men det
er klart, at kommer den foran en sag om en, der har kørt over for
rødt lys, så kan vi da godt være enige om det. Men det er jo det, man
sidder og arbejder på at finde ud af ovre i Justitsministeriet, og det
synes jeg vi også skal give dem den tillid at få udredt, før vi vedtager
noget.
Kl. 15:45

Den fg. formand (Annette Lind):
Jeg skal lige minde om, at man også skal trykke sig ind ved andet
spørgsmål. Det er fint.
Værsgo, hr. Egil Hulgaard.
Kl. 15:45

Kl. 15:43

Egil Hulgaard (KF):
Tak. Det anerkender jeg faktisk, minister. Nu er det jo boligretten,
vi snakker om, så der er nok ikke så mange voldtægtssager; det
forestiller jeg mig i hvert fald ikke. Men fair nok, jeg glæder mig til
at tage den her diskussion og også den næste.

Kl. 15:43

Den fg. formand (Annette Lind):
Ministeren, værsgo.

Den fg. formand (Annette Lind):
Værsgo.
Boligministeren (Kaare Dybvad Bek):
Med al respekt for min kollegaordfører synes jeg, det er en lidt
påtaget undren, fordi vi jo fra regeringens side har spillet ud med, at
vi ville lave den her lovgivning, og så kommer Venstre, som det også
før er set, med et beslutningsforslag i mellemtiden for så at stå som
ophavsparti til det.
Vi er jo enige om det. Vi var også enige, da den tidligere regering
lavede det. Vi syntes, det var et godt forslag, uanset at der også var
mange, der dengang var bekymrede. Så lad os dog stå sammen om at
få gennemført det i stedet for at diskutere, hvem der fandt på det, og
hvem der ikke gjorde.
Kl. 15:43

Den fg. formand (Annette Lind):
Tak for det. Der er yderligere en kort bemærkning, så ministeren skal
lige blive her. Det er til hr. Egil Hulgaard. Værsgo.

Kl. 15:45

Kl. 15:45

Boligministeren (Kaare Dybvad Bek):
Jeg opfattede det sådan – det er rigtigt nok; det kan godt være, at jeg
har læst forkert – dengang forslaget blev fremsat, at det var en fast
track-ordning i hele retssystemet, og det vil jeg i hvert fald sige jeg
havde nogle forbehold imod: Det kan godt være, at jeg lige har været
lidt uvenlig over for læsningen af Venstres forslag. I det tilfælde skal
jeg undskylde for det.
Kl. 15:45

Den fg. formand (Annette Lind):
Tak til boligministeren. Der er ikke flere korte bemærkninger. Så kan
jeg se, at hr. Alex Ahrendtsen er klar, men vi skal lige have den
socialdemokratiske ordfører først. Værsgo, hr. Henrik Møller.

Tirsdag den 17. november 2020 (B 15)

Kl. 15:46

(Ordfører)
Henrik Møller (S):
Tak for det. Det sådan, at vi i Socialdemokratiet jo rent faktisk
mener, at vi bør gå rigtig langt i forhold til at sikre trygheden i vores
almene boligområder. Og man kan sige, at et af de værktøjer, der
kan være med til at gøre det, er at opsige nogle af de kriminelle
lejeres lejemål. En af problemstillingerne, som der også er peget på
her, er jo, at landets boligselskaber oplever nogle lange sagsbehandlingstider i mange af de her sager, og der er vi sådan set med på
præmissen om, at det her skal foregå mere effektivt og hurtigere,
end det er tilfældet i dag. For vi vil ikke acceptere asocial eller
utryghedsskabende adfærd i de almene boligområder.
Men det er jo også sådan, at vi efter nogle af de her uroligheder, vi så på Motalavej i Korsør, faktisk i oktober præsenterede
en trygheds- og sikkerhedspakke for at komme utrygheden og den
asociale adfærd til livs. Et af de første initiativer i den her pakke
er, at boligselskaberne skal kunne sikre en hurtigere udsættelse af
lejere, som har begået kriminalitet, og da statsministeren fremlagde
lovkataloget, var et af de initiativer, som lå i lovkataloget, at vi
omsætter det her til et lovforslag, så det giver os nogle muligheder
i forhold til at komme den utryghedsskabende og asociale adfærd til
livs.
Det er klart, at utrygheden i de her boligområder ikke alene bidrager til, at de ressourcestærke beboere flytter fra boligområderne;
det har en dobbelt konsekvens, ved at ressourcestærke borgere sådan
set ikke vælger dem til. Det viser flere undersøgelser. Og problemet
er, at det har den konsekvens, at vi opretholder og forstærker et
socialt udsat område, og det bør vi ikke have nogen interesse i.
Vi ønsker ikke et samfund, hvor vi lever adskilt på baggrund af
sociale og etniske parametre. Vi synes, det er gift for et samfund som
det danske. Vores samfundsmodel er nemlig dybt afhængig af en
stærk sammenhængskraft blandt borgerne, og sammenhængskraften
er hele grundlaget og derfor helt afgørende.
I Socialdemokratiet ønsker vi et samfund med blandede boligområder, hvor djøf'ernes børn også mødes med kontanthjælpsmodtagernes børn på legepladsen, og hvor de ressourcestærke beboere med
deres tilstedeværelse kan være med til at løfte de ressourcesvage,
både socialt og kulturelt. På den måde kan vi skabe nogle flere
muligheder for børn, der er kommet til verden med minuspoint på
kontoen på grund af den negative sociale arv og derfor også har
langt sværere ved at realisere deres drømme, fordi de ikke har de
samme muligheder som ressourcestærke danskere.
Vi vil selvfølgelig godt fra Socialdemokratiets side takke forslagsstillerne fra Venstre for at fremsætte det her beslutningsforslag.
Vi er sådan set enige i, at kriminelle lejere hurtigere skal kunne få
opsagt deres lejemål, men som sagt har vi jo et lovforslag på vej,
som bliver fremsat i den her folketingssamling, og som indeholder et
lignende initiativ, og på den baggrund kan vi ikke bakke op om Venstres beslutningsforslag. Men vi er sikre på, at vi kan finde hinanden
i forhold til det kommende lovforslag, som regeringen fremsætter.
Kl. 15:49

Den fg. formand (Annette Lind):
Tak til Socialdemokratiets ordfører. Der er ikke nogen korte bemærkninger ... jo, det kom der lige på falderebet. Værsgo, fru Heidi
Bank.
Kl. 15:49

Heidi Bank (V):
Tak for det. Jeg er stadig væk undrende over for, at man, når det, vi
gør, sådan set er, at vi pålægger regeringen, at de skal foretage sig
noget, så ikke kan bakke op om Venstres forslag. Men det er da positivt, at Socialdemokratiet mener, at der skal gøres noget. I forhold

29

til det, der er blevet lagt frem, som ligesom bliver formuleret, som
om der er lagt en kæmpestor forkromet løsning frem, så må jeg bare
sige, at vi stadig væk venter på at se, hvad det er, Socialdemokratiet
konkret lægger frem på det her område. Men det er rigtigt, at der
var et pressemøde, og at der var det ene og det andet, for at vise
noget. Det er selvfølgelig en del af den proces, der er, men som sagt
mangler vi at se, hvad det er, der kommer konkret.
Kl. 15:50

Den fg. formand (Annette Lind):
Ordføreren.
Kl. 15:50

Henrik Møller (S):
Jeg synes jo et eller andet sted, det er at sparke en åben dør ind, altså
forstået på den måde, at vi sådan set i oktober måned til åbningen
fremlagde et lovkatalog, som lige præcis viser, at en stor del af det,
som man lægger op til nu her, vil komme. Men vi har jo også et
grundlag, vi skal have på plads i forbindelse med det her, og der er
jeg med forespørgselsdebatten i dag omkring statsministeren og den
generelle diskussion sådan set tryg ved, at vi også får kigget det her
ordentligt igennem og tidsmæssigt bruger den tid på, at vi også får
lavet noget, der juridisk holder, efter vi har vedtaget det.
Kl. 15:50

Den fg. formand (Annette Lind):
Så er der ikke flere korte bemærkninger. Tak til hr. Henrik Møller
fra Socialdemokratiet. Og så skal vi sige velkommen til hr. Alex
Ahrendtsen fra DF.
Kl. 15:50

(Ordfører)
Alex Ahrendtsen (DF):
Tak. Dansk Folkeparti har i årevis forsøgt at få skærpet loven, så det
er lettere at komme af med lejere, der gør livet surt for beboere i almennyttige boliger. Det har tidligere været svært at finde lydhørhed,
fordi store dele af Folketinget og de almennyttige boligselskaber
har været drevet af venstreorienteret og misforstået hensyntagen til
kriminelle. Det har heldigvis ændret sig i nyere tid. Nu er der bred
enighed om, at kriminelle ikke skal have lov til at udnytte loven
til at terrorisere andre beboere. De mange sager fra boligafdelinger,
der har været beskrevet i medierne, har egentlig kun understreget
behovet for, at vi fra lovgiverside griber ind. Det kniber bare med at
følge op på de gode hensigter, fordi kriminelle lejere bliver boende i
årevis, selv om de egentlig er udsat og skal fraflytte.
Den 16. november, dvs. i mandags, havde Boligudvalget et fint
møde med repræsentanter for boligafdelinger i Aarhus. Deres ønske
til Folketinget var hurtigere udsættelse af kriminelle lejere. I dag
tager det alt for lang tid for dem. Der er desuden bureaukratiske forhindringer, der gør det svært for dem at dæmme op for de kriminelles hærgen. Venstre foreslår derfor med dette beslutningsforslag at
indføre en ordning i boligretten, således at kriminelle lejere hurtigere
eller endda hurtigt kan blive sat ud af lejligheden. Venstre foreslår
også, at en anke til landsretten ikke betyder, at udsættelsen sættes i
bero.
Venstres beslutningsforslag er glimrende, og vi kan i Dansk Folkeparti støtte det.
Hvis jeg til slut her må knytte nogle generelle bemærkninger til
det, vil jeg sige: Vi har jo i Dansk Folkeparti altid været i den situation, at ligegyldigt hvilken fløj der har siddet ved regeringsmagten,
har vi fremsat beslutningsforslag, som for det meste er blevet afvist,
selv om den til enhver tid siddende regering har været enig, og det
oplever vi så også her. Regeringen er egentlig enig i beslutningsforslaget, men man afviser det, og jeg synes egentlig, at begge fløje
burde begynde at besinde sig, for Venstre gjorde det også i sin tid,

30

Tirsdag den 17. november 2020 (B 15)

Konservative gjorde det i sin tid, Liberal Alliance gjorde det i sin tid,
og nu gør Socialdemokraterne det også – man er enig i hensigten,
men man vil egentlig ikke sige ja til det. Man kunne have stillet et
ændringsforslag, der tog højde for de indvendinger, som regeringen
har.
Til gengæld må jeg så også sige til de borgerlige partier, der har
siddet i regering, at man jo ikke har kendt sin besøgelsestid – det
er jo kun halvandet år siden, at man sad i regering – og at man
ikke for alvor har fulgt op på det her. Men vi har jo været i den
lykkelige situation, at vi ikke har siddet i regering, og derfor kan
man måske også lettere udefra se, hvad problemerne er. Så kære
venner, kære regering: Skulle vi ikke se at komme i gang for lejernes
og beboernes skyld!
Kl. 15:54

Den fg. formand (Annette Lind):
Tak til hr. Alex Ahrendtsen. Der er ikke nogen korte bemærkninger.
Så kan jeg ikke umiddelbart se nogen fra Det Radikale Venstre, men
jeg kan se, at fru Halime Oguz fra SF er klar. Værsgo.
Kl. 15:54

(Ordfører)
Halime Oguz (SF):
Tak for det. Jeg vil starte med at sige tak til Venstre for det her
forslag til folketingsbeslutning om hurtigere udsættelse af kriminelle
lejere. For SF er det vigtigt, at alle borgere kan sende deres børn
trygt ud på legepladsen i deres boligområde uden frygt for vanvidskørsel, masseslagsmål eller anden kriminalitet. Hændelserne som
dem på Motolavej er selvfølgelig fuldstændig uacceptable, og det
er vigtigt, at kriminelle hurtigt kan blive smidt ud af deres bolig
– ingen tvivl om det – så de ikke kan forpeste hverdagen for helt
almindelige børnefamilier og ældre beboere.
Det er for SF vigtigt, at vi ikke vægter de kriminelles rettigheder
højere end børnefamiliers ret til et trygt familieliv. Derfor skal vi
hurtigt kunne smide kriminelle ud af deres lejebolig, så lovlydige
borgere ikke føler sig nødsaget til at flytte fra deres bolig af frygt for
kriminalitet.
Desværre oplever boligselskaberne gang på gang at støde på
en langtrukken bureaukratisk og juridisk proces, som besværliggør
udsmidning af de kriminelle. Dette skal vi selvfølgelig lave om på.
Men vi har dog erfaret, at boligministeren allerede arbejder på et
lovforslag, som skal sikre, at kriminelle, der har begået grov kriminalitet, hurtigt kan udsættes af deres bolig. For SF er det vigtigt, at
et så indgribende lovforslag er gennemarbejdet og sendt i høring,
og at det juridisk er på plads. Det forventer vi med et forslag fra
regeringen.
Med disse bemærkninger vil jeg sige, at SF af ovennævnte årsager ikke støtter beslutningsforslaget. Tak.
Kl. 15:56

Den fg. formand (Annette Lind):
Tak til SF's ordfører. Der er ikke nogen korte bemærkninger. Så
skal vi byde velkommen til Enhedslistens ordfører. Værsgo, fru Jette
Gottlieb.
Kl. 15:56

(Ordfører)
Jette Gottlieb (EL):
Tak. Vores sædvanlige ordfører, hr. Søren Egge Rasmussen, kan
desværre ikke være her, så jeg vil fremføre hans synspunkter. Beslutningsforslaget her rummer en lang række retssikkerhedsmæssige
problemer. Det relaterer sig til den del af ghettoaftalen, som giver
mulighed for at opsige lejemål, hvis et medlem af husstanden dømmes for bestemte overtrædelser af straffeloven og lov om euforise-

rende stoffer, hvis kriminaliteten er foregået inden for en radius af 1
km fra bopælen. Så vidt så godt.
Enhedslisten er og bliver imod denne mulighed for kollektivt at
straffe en hel husstand ved at udsætte den fra sin bolig. Det er ærlig
talt ikke en retsstat værdigt. I loven er der specifikt den bestemmelse, at der skal være tale om, at personen er dømt og altså ikke blot
anklaget, inden der skal ske en opsigelse af lejemålet, og det er
det, som beslutningsforslaget vil gøre op med. Forslagsstillerne af
beslutningsforslaget vil lade blot en anklage om kriminalitet få væsentlige konsekvenser for ikke blot den anklagede, men også for hele
husstanden. Det gøres ved at give mulighed for, at retssagerne, som
kan lede til opsigelse af lejemålet, ikke må få opsættende virkning.
Forslagsstillerne ønsker ikke, at retten skal kunne nå at afsige
dom, inden den anklagede og dennes familie smides ud af deres
hjem. Det betyder jo, at retssikkerheden sættes ud af spil, når man
på den måde kan straffes, blot når der foreligger en anklage, og
det gør det kun meget værre, at det ikke blot er den anklagede, der
bliver smidt ud i et retssikkerhedsmæssigt limbo, men også at hele
husstanden må gå fra hus og hjem.
I forhold til den grundlæggende problemstilling, som forslagsstillerne ønsker at forholde sig til, kan jeg sige, at Enhedslisten ikke
er blinde for, at der er nogle boligområder, som er plaget af kriminalitet. Her mener Enhedslisten, at den rette medicin er et langt
større fokus på den boligsociale indsats, og at SSP-samarbejdet samt
jobskabelse i boligområderne vil kunne løse noget af det. Ved at
sætte lejere ud af deres boliger vil vi blot flytte problemet til nye
boligområder. Det er ikke vejen frem.
For at opsummere er beslutningsforslaget efter Enhedslistens opfattelse stærkt retssikkerhedsmæssigt problematisk, og vi kan derfor
på ingen måde støtte det.
Kl. 15:58

Den fg. formand (Annette Lind):
Tak til fru Jette Gottlieb. Der er ikke nogen korte bemærkninger.
Så skal vi sige velkommen til De Konservatives ordfører, hr. Egil
Hulgaard. Værsgo.
Kl. 15:58

(Ordfører)
Egil Hulgaard (KF):
Tak for det, og tak til Venstre for at rejse en vigtig debat. Venstre
ønsker at forpligte regeringen til, at i de tilfælde, hvor en beboer
ifølge boliglovens § 90 opfylder betingelsen for udsættelse, f.eks.
en upåanket straffedom, skal sagen kunne behandles hurtigere i
boligretten og effektueres, når boligretten har talt, også selv om
udsættelsen ankes til landsretten.
Den tidligere regerings ghettoplan indeholdt 22 aktionspunkter,
hvor et af dem var, at kriminelle skal kunne nægtes at bosætte sig
i et udsat boligområde, og at lejere og medlemmer af husstanden,
der begår kriminalitet i og omkring det boligområde, hvor de bor,
hurtigere og mere effektivt skal kunne udsættes af deres boliger. Vi
kan så konstatere fra dagspressen, at der stadig væk går alt, alt for
lang tid. Det tror jeg sådan set at Folketingets partier er meget enige
om.
Vi skal skabe grundlaget for de trygge boligområder, og vi skal
bekæmpe bander og parallelsamfund. Men i dag går der for lang tid,
fra en kriminel begår sin kriminalitet, til det enkelte boligselskab har
mulighed for at udsætte den kriminelle. Det er det, Venstres forslag
forsøger at adressere. Boligretten arbejder for langsomt, domme ankes til landsretten, og de arbejder så også for langsomt.
Når nu boligministeren er enig i, at det er et problem, der skal
adresseres, så håber jeg, at boligministeren vil tage det forslag, der
kommer her fra Venstre, med i overvejelserne i forbindelse med den
kommende lovgivning.

Tirsdag den 17. november 2020 (L 83)

Men der er også andet, der kan hjælpe boligselskaberne. Det
er f.eks. et behov for en forbedret aktindsigt hos politiet til at undersøge den enkelte boligansøgers mulige kriminelle fortid – også
ved fremleje. Så der er nogle andre ting, der heller ikke er blevet
implementeret endnu, og som bør implementeres for at sikre boligselskabernes mulighed for at skabe trygge boligområder. Det vil vi
vel alle sammen.
Alt i alt er det et godt forslag fra Venstre, som Det Konservative
Folkeparti kan bakke op.
Kl. 16:00

Den fg. formand (Annette Lind):
Tak for det. Der er ikke nogen korte bemærkninger. Så skal vi sige
velkommen til Nye Borgerliges ordfører. Det er fru Mette Thiesen.
Værsgo.
Kl. 16:01

(Ordfører)
Mette Thiesen (NB):
I dag behandler vi et rigtig godt beslutningsforslag fra Venstre. Kort
fortalt handler det om, at man skal kunne udsætte kriminelle lejere
hurtigere, end tilfældet er i dag. Det kan Nye Borgerlige selvfølgelig
bakke op om.
Jeg vil også bemærke, at lovgivningen, som den er i dag, ikke
er effektiv nok – eller i hvert fald ikke bruges efter hensigten. Det
kan vi altså se talrige eksempler på, også eksempler på decideret
hverdagsterror.
For noget tid siden mødte jeg Erik og Esther Warburg. Det er et
ældre ægtepar fra Helsingør, der har boet mange år i Vapnagaard,
som er et almennyttigt boligområde. Erik og Esther solgte deres hus
på Sjælland og flyttede til Vapnagaard, fordi Esther er barnefødt
i Helsingør og gerne ville tilbage til byen. Desværre har de i de
sidste år oplevet både vold og chikane fra deres udenlandske overbo.
Faktisk fik overboen en dom, fordi han sparkede Erik hårdt i maven.
Esther har også oplevet at blive skubbet ind i væggen af overboen,
så hun måtte være sengeliggende et stykke tid. Og da Erik blev
hentet af ambulancen, fordi han havde fået corona, stod overboen i
vinduet og gav ham fingeren.
Utallige gange har boligselskabet måtte sende en ud, der kunne
rydde op efter overboens gentagne chikanerier på ægteparrets hoveddør. Det har været alt fra spyt, lim og rådne æg på deres hoveddør
og dørmåtte til hærværk af deres navneskilt. Deres bil er også blevet
udsat for hærværk. Men Boliggården, der ejer området, har ikke
smidt overboen ud, på trods af at han er dømt for vold mod Erik, og
på trods af at ægteparret nu er tvunget til at leve nærmest dør om dør
med deres overfaldsmand.
Vi bakker selvfølgelig op om det her beslutningsforslag, som jo
er en stramning af lovgivningen, men vi ønsker også at gå hårdere til
værks. Det er bl.a. også derfor, at vi ønsker at løse udlændingeproblemet fra bunden. Kriminelle udlændinge skal udvises konsekvent
og efter første dom, og udlændinge, der får en ubetinget frihedsstraf,
skal have frataget deres tildelte danske statsborgerskab og udvises.
Det er klart, at almennyttige boligselskaber selvfølgelig ikke skal
lade lovlydige danskere bo dør om dør med deres voldsmænd. Vi
støtter beslutningsforslaget.

31

Kl. 16:04

(Ordfører for forslagsstillerne)
Heidi Bank (V):
Tak for det, og tak for opbakningen til Dansk Folkeparti og Konservative og Nye Borgerlige. Forhistorien er jo, som vi er kommet ind
på her lidt tidligere, at boligforeningerne i 2018 fik mulighed for
at ophæve lejeforholdet, såfremt lejeren eller medlemmer af dennes
husstand blev idømt en ubetinget fængselsstraf for overtrædelse af
straffeloven eller lov om euforiserende stoffer. Og selv om det var
et godt første skridt, har det også vist sig, at det ikke er nok til, at
boligforeningerne får den hjælp, der skal til, for at de kan komme af
med de kriminelle, der ødelægger det for alle andre.
Når vi hører historierne fra Korsør, Odense, København, Aarhus
– ja, alle de steder, hvor nogle få terroriserer og ødelægger det for de
mange, der bare har et ønske om en rolig og fredelig hverdag, hvor
man kan bevæge sig trygt rundt der, hvor man bor – står det klart, at
der må og skal gøres mere. I Venstre vil vi ikke acceptere, at ganske
almindelige, lovlydige mennesker terroriseres i deres hverdag. Med
beslutningsforslaget ønsker vi, at der bliver sat handling bag de gode
intentioner fra politisk hold, så vi kommer videre, og gerne lidt
hurtigt. Der går i dag alt for lang tid, fra en kriminel beboer bliver
dømt for en lovovertrædelse, til at vedkommende sættes ud af sin
bolig. Boligforeningerne skal kunne gøre kort proces og sætte en
kriminel beboer ud af dennes bolig med det samme.
Kriminelle, der ødelægger det for alle andre i et område, skal
ikke have ro. De skal rent ud sagt jagtes og vide, at ødelægger de
det for alle andre, mister de deres hjem – sådan må det være. Det er
ikke rimeligt, at de få kan blive ved og ved, uden at der sker noget,
alt imens systemet trækkes rundt i manegen. Så vi havde selvfølgelig
håbet på, at også Socialdemokratiet og boligministeren ville bakke
op om det her forslag, men vi kommer til at arbejde konstruktivt
videre med det her og ønsker jo sådan set bare, at den her proces
kommer til at gå så hurtigt som muligt, så vi får skabt mere tryghed
for de beboere, der er i de her områder. For selv om jeg selvfølgelig
også synes, at man skal vægte, at retssikkerheden er i orden, så
må jeg også bare spørge: Hvor er sikkerheden for de mange tusind
mennesker, der bliver udsat for de her få mennesker, der terroriserer
deres områder, de her få kriminelle, som synes, de skal ødelægge det
for alle andre?
Det var ordene herfra.
Kl. 16:06

Den fg. formand (Annette Lind):
Tak til ordføreren for forslagsstillerne, fru Heidi Bank. Der er ingen
korte bemærkninger.
Da der ikke er flere, der har bedt om ordet, er forhandlingen
sluttet.
Jeg foreslår, at forslaget henvises til Boligudvalget. Hvis ingen gør
indsigelse, betragter jeg dette som vedtaget.
Det er vedtaget.

Kl. 16:03

Den fg. formand (Annette Lind):
Tak til fru Mette Thiesen. Der er ingen korte bemærkninger, og der
er umiddelbart heller ikke nogen til stede fra Liberal Alliance, så
jeg vil gerne sige velkommen til ordføreren for forslagsstillerne, fru
Heidi Bank fra Venstre. Værsgo.

Det næste punkt på dagsordenen er:
9) 1. behandling af lovforslag nr. L 83:
Forslag til lov om ændring af lov om kommunal indkomstskat og
lov om kommunal udligning og generelle tilskud til kommuner.

32

Tirsdag den 17. november 2020 (L 83)

(Ekstraordinær mulighed for at omgøre valg af selvbudgettering
for 2020 som følge af covid-19).
Af social- og indenrigsministeren (Astrid Krag).
(Fremsættelse 11.11.2020).
Kl. 16:06

Forhandling
Den fg. formand (Annette Lind):
Forhandlingen er åbnet. Og inden jeg giver ordet til fru Birgitte
Vind, vil jeg, fordi der er nye ordførere i salen, igen sige, at uret på
talerstolen desværre ikke virker – så jeg vil rejse mig, når der er 30
sekunder tilbage af ordførertalen og 10 sekunder tilbage af de korte
bemærkninger.
Så vil jeg gerne sige velkommen til fru Birgitte Vind fra Socialdemokratiet. Værsgo.
Kl. 16:07

(Ordfører)
Birgitte Vind (S):
Tak for det. Danmarks 98 kommuner udgør sammen med regionerne
fundamentet for den borgernære velfærd. Året 2020 har på ingen
måde været gennemsnitligt, heller ikke for kommunerne. Covid-19situationen har betydet store ændringer af de kommunale institutioners dagligdag, men for nogle kommuner betyder covid-19 også, at
det kommunale budget bliver særlig udfordret. Det drejer sig om de
kommuner, der ved budgetlægningen for 2020 valgte at selvbudgettere. Kommuner, der har valgt selvbudgettering, har inden covid-19
foretaget et skøn over udskrivningsgrundlaget i vished om en efterregulering fra staten for den faktiske udvikling. Men alle kommuner
har valgt deres budgetteringsmodel ud fra ønsket om at yde mest
mulig velfærd til borgerne.
De fire kommuner, det drejer sig om, har af gode grunde ikke
kunnet forudse covid-19 og det deraf følgende ændrede udskrivningsgrundlag. Og selv om der i selvbudgetteringen netop ligger den
risiko, at man kan vurdere forkert, så mener vi i Socialdemokratiet
ikke, at kommunerne har haft nogen mulighed for at forudse en
pandemi og de økonomiske konsekvenser på indtægtssiden.
Formålet med dette lovforslag er at understøtte, at den helt ekstraordinære situation som følge af covid-19 ikke medfører afledte
store økonomiske tab for enkeltkommuner, der i 2019 har valgt
at selvbudgettere indtægtsgrundlaget fra indkomstskat samt tilskud
og udligning for 2020. Med dette lovforslag foreslås det derfor,
at de kommuner, der har valgt at selvbudgettere indtægter fra indkomstskat samt tilskud og udligning fra 2020, ekstraordinært på
grund af covid-19 får mulighed for at vælge at ændre det til det
statsgaranterede indtægtsgrundlag. Et sådant omvalg vil indebære, at
kommunens indtægter for 2020 vil skulle nedreguleres, så de svarer
til det indtægtsniveau, som kommunen ville have fået ved valg af det
statsgaranterede indtægtsgrundlag.
For de fire kommuner vil en sådan nedregulering udgøre samlet
300 mio. kr. Til gengæld undgår kommunerne et forventet større tab
af indtægter end 300 mio. kr. i 2023 som følge af en efterregulering
af det selvbudgetterede indtægtsgrundlag og usikkerhed om eventuelle nedskæringer i velfærden.
Det vil være frivilligt for de fire kommuner, om de vil gøre brug
af lovforslagets foreslåede ekstraordinære mulighed for at ændre
valget til det statsgaranterede udskrivningsgrundlag.
Derfor støtter Socialdemokratiet selvfølgelig også forslaget.

Kl. 16:10

Anni Matthiesen (V):
Tak. Vi, der kender til de kommunale systemer, ved jo godt, at der
er en vis risiko, når man vælger selvbudgettering. Og der kunne jeg
godt tænke mig at spørge den socialdemokratiske ordfører om noget.
Altså, jeg ved også godt, at det her er en særlig situation, hvor vi
har covid-19, men er der ikke med det her forslag en risiko for, at
de øvrige 94 kommuner på en eller anden måde også kommer til at
være med til at betale den her regning, altså for de her 4 kommuner?
Kl. 16:10

Den fg. formand (Annette Lind):
Ordføreren.
Kl. 16:10

Birgitte Vind (S):
Tak for det. Jamen det vil jo selvfølgelig være sådan, at det vil være
en samlet økonomi, der skal bære det her. Det er klart. Altså, vi har
jo set tidligere, at kommuner efter store kriser faktisk fravælger den
her selvbudgettering. Man så jo efter finanskrisen, at rigtig mange
kommuner fravalgte den her model, fordi man godt ved, at det her
kan blive rigtig svært på den lange bane. For staten betyder det her
jo ikke noget som sådan, og derfor tænker vi, at det her er en rigtig
god mulighed for kommunerne for at redde skindet .
Kl. 16:11

Den fg. formand (Annette Lind):
Fru Anni Matthiesen fra Venstre. Værsgo.
Kl. 16:11

Anni Matthiesen (V):
Ja, det er nemlig rigtigt, hvad den socialdemokratiske ordfører siger,
altså at der efter finanskrisen nemlig også var en del kommuner, som
rent ud sagt kom i en særlig situation, hvor man var nødt til at have
en håndsrækning. Man kan så også se, at det var der måske en del
der tog ved lære af. Mener ordføreren, at det er rimeligt nok, at der
så kan være 94 kommuner, der bliver straffet ved at vælge den her
model for at hjælpe de her 4?
Kl. 16:11

Den fg. formand (Annette Lind):
Ordføreren.
Kl. 16:11

Birgitte Vind (S):
Jeg ved ikke, om man kan sige, at de andre kommuner bliver straffet.
Jeg ser det her som en fælles indsats imod nogle af de følgevirkninger, som covid-19 har for det samlede kommunale landskab. Og
det er jo ikke i nogens interesse, at der sidder nogle kommuner og
skal lave nogle voldsomme indhug i deres kommunale budgetter
efterfølgende på baggrund af covid-19. Og det her er jo et ønske,
som er fremkommet i forbindelse med kommuneaftalerne, og derfor
efterkommes det her.
Kl. 16:12

Den fg. formand (Annette Lind):
Tak til fru Birgitte Vind. Der er ikke flere korte bemærkninger. Den
næste ordfører, vi skal sige velkommen til, er fru Anni Matthiesen,
der er på vej, fra Venstre. Værsgo.
Kl. 16:12

Kl. 16:10

Den fg. formand (Annette Lind):
Tak for ordførertalen. Fru Anni Matthiesen har bedt om en kort
bemærkning. Værsgo.

(Ordfører)
Anni Matthiesen (V):
Tak for ordet, formand. Venstre er som bekendt et af Danmarks
suverænt største kommunale partier, og det er vi faktisk rigtig stolte

Tirsdag den 17. november 2020 (L 83)

af. Vi har rigtig mange borgmestre rundtom i hele Danmark, både på
land og i byen, og vi sætter en ære i at være tæt forankret rundt på
det kommunale landkort.
Som Folketingets andet store kommunale parti i Danmark ville
vi naturligvis rigtig gerne have drøftet det her lovforslag nærmere,
både i forhold til indholdet af det her lovforslag og også det med, at
der lægges op til, at der nu skal gives mulighed til 4 kommuner for
at ændre i forhold til deres selvbudgettering, men det har ministeren
imidlertid ikke ønsket. Jeg kan oplyse, at vi fik en kort orientering på
et møde, og efterfølgende fik vi også et notat udleveret af ministeren. Det notat havde vi i Venstre en række spørgsmål til, og vi tilbød
også ministeren eventuelt at komme over at drøfte det her lovforslag
– egentlig for at prøve på at opnå en fælles forståelse. Det ønskede
ministeren desværre ikke at tage imod, og den eneste begrundelse,
som jeg i hvert fald har fået for det, var, at det kunne man desværre
ikke finde tid til, og regeringen havde også allerede et flertal.
Det er selvfølgelig regeringens eget valg, men jeg må sige, at jeg
ikke mener, det er godt nok, og jeg mener også, at det demonstrerer
en eller anden form for magtarrogance. Når vi rækker hånden ud
og egentlig gerne vil i dialog, synes jeg, at det er ærgerligt, at
regeringen ikke er optaget af at forsøge at få fundet en bred aftale.
Jeg kan derfor meddele, at i Venstre, hvad vi egentlig sjældent gør,
kommer vi til at stemme gult til det her lovforslag. For når man ikke
engang vil bruge tid på at drøfte de her ting og for den sags skyld
måske arbejde med, om der kunne findes, hvem ved, en endnu bedre
model, ja, så kommer vi til at trykke på den gule knap, når vi skal
stemme om det her ved tredjebehandlingen.
Lovforslaget her vedrører umiddelbart 4 kommuner i Danmark,
og jeg må sige, at det især vedrører Aarhus Kommune. Der er rigtig
mange millioner, som der med det her lovforslag sendes til finansministerens egen valgkreds, kan man sige, og også KL-formandens
kommune, og som vel at mærke har en negativ effekt for de øvrige
94 kommuners økonomi. De pågældende 4 kommuner har jo i sin
tid løbet en kalkuleret risiko, da de besluttede sig for at lave selvbudgettering. Man kan også sige det på den måde, at alle, som kender
til den kommunale verden, jo også godt ved, at det er lidt at spille
et lotteri. Nogle gange går det godt, og andre gange gør det ikke.
De pågældende kommuner har altså valgt rigtigt, når vi også kigger
tilbage på 2017-2019, med en merindtægt i forhold til statsgarantien
til følge. Som det fremgår, vil en negativ regulering i 2023 som et
resultat af balanceprincippet samtidig indebære et tilsvarende øget
bloktilskud for 2023, hvilket ville være fordelt på alle 98 kommuner.
Nu startede jeg med at sige, at lovforslaget i hvert fald på papiret
navnlig vedrører 4 kommuner i Danmark, og det er rigtigt nok, men
man må også sige, at regeringen ikke gør meget for at opnå en
fælles klar drøftelse af det her lovforslag, og jeg må sige, at jeg ikke
synes, at man kan gennemskue effekten for de 94 kommuner, for et
omvalg har vel at mærke en negativ effekt for de øvrige kommuner,
som vi ser det. De 94 kommuner kommer som konsekvens af dette
lovforslag til at få et mindre tilskud, mens der i den grad kommer
en stor fordel for Aarhus Kommune. Når det så er sagt, siger det
også sig selv, at uvisheden om efterreguleringens størrelse indebærer
en betydelig økonomisk usikkerhed for de pågældende 4 kommuner
frem til 2023.
Selvfølgelig anerkender vi også i Venstre, at vi har en særlig
covid-19-situation, men alt i alt synes jeg, det er ærgerligt, at vi ikke
kan drøfte de her ting og finde en fælles løsning, og derfor kommer
Venstre til at stemme gult til det her lovforslag. Tak for ordet.
Kl. 16:17

Den fg. formand (Annette Lind):
Tak til fru Anni Matthiesen. I skal lige huske, at der er 30 sekunder,
når jeg rejser mig op, når vi har ordførertaler. Så der er god tid, vil
jeg sige til fru Anni Matthiesen. Der er ingen korte bemærkninger,

33

og så vil jeg gerne sige velkommen til hr. Jens Henrik Thulesen Dahl
fra Dansk Folkeparti. Værsgo.
Kl. 16:17

(Ordfører)
Jens Henrik Thulesen Dahl (DF):
Tak for det. Det her lovforslag handler jo om at give 4 kommuner
lov til at vælge om, i forhold til om de vil være selvbudgetterende,
eller om de vil have statsgaranti. Det er jo en overvejelse, man har
i alle kommuner i forbindelse med den årlige budgetlægning. Man
kan vælge statsgarantien, så man ved, hvad man har at gøre med,
eller man kan vælge selvbudgetteringen, og så kan man tjene eller
miste penge, afhængigt af hvordan kommunens beskatningsgrundlag
udvikler sig i det enkelte år.
I dag vælger stort set alle kommuner statsgaranti. Tidligere var
det noget mere varieret. Men jeg husker tilbage til 2009, hvor der
som følge af finanskrisen var en række kommuner, der havde valgt
selvbudgettering, og som tabte ret mange penge, fordi skattegrundlaget faldt. Siden har der i hvert fald i min egen kommune, Assens,
været en meget, meget kort diskussion om, hvad man skulle vælge.
Vi spillede ikke i lotteriet. Men i forhold til det aktuelle forslag,
kunne det jo være relevant at se på, hvordan udfordringen blev
løst i 2009. For er den aktuelle udfordring større, end den var for
kommunerne dengang?
Lige nu står vi så med 4 kommuner, som har valgt selvbudgettering. Det har de gjort, vel vidende at der jo er en mulighed for en
gevinst og også en risiko for et tab. Jeg er fuldt ud bevidst om, at vi
har en coronasituation – en særlig situation lige nu – og der kan formentlig nok forventes et tab i de her kommuner. De 4 kommuner har
ifølge lovforslaget ved selvbudgettering fået ekstra 300 mio. kr., som
de naturligvis skal aflevere igen, hvis de får lov til at vælge om til
statsgaranti i stedet for selvbudgettering. Jeg kan ikke i lovforslaget
se, hvilken økonomisk konsekvens der vil være for de 4 kommuner,
hvis lovforslaget ikke bliver vedtaget. Jeg kan heller ikke se, hvad
for en effekt det vil have på de øvrige 94 kommuner, hvis forslaget
bliver vedtaget. På den måde er der en række spørgsmål, som vi
er nødt til at få afklaret i udvalgsbehandlingen, før vi i hvert fald i
Dansk Folkeparti kan finde ud af, hvordan vi stiller os til forslaget.
Tak.
Kl. 16:19

Den fg. formand (Annette Lind):
Tak for ordførertalen. Der er ingen korte bemærkninger. Så skal vi
sige velkommen til en debutant, hr. Henrik Vinther fra Det Radikale
Venstre, som lige er blevet indsuppleret. Velkommen, og værsgo at
komme med din jomfrutale.
Kl. 16:19

(Ordfører)
Henrik Vinther (RV):
Tak for det, og tak for ordet. Det har jeg set frem til, og jeg skal gøre
det helt kort. Forslaget gør det, som det allerede er omtalt af de tidligere ordførere, muligt for de fire kommuner, der i forbindelse med
budget 2020 valgte selvbudgettering, at vælge garantibudgettering i
stedet for. Baggrunden er naturligvis den aktuelle station omkring
corona, som bl.a. har gjort skattegrundlaget usikkert. Det er en usikkerhed, som ingen kunne forudse, og som forslaget nu gør op med.
Jeg lovede, at det skulle være kort, og det holder jeg. Det Radikale Venstre kan støtte forslaget.
Kl. 16:20

Den fg. formand (Annette Lind):
Tak for det. Så er ordføreren i gang i hvert fald. Tak for ordførertalen. Den næste, vi skal sige velkommen til, er SF's ordfører fru
Charlotte Broman Mølbak, undskyld Mølbæk.

34

Tirsdag den 17. november 2020 (L 83)

Kl. 16:20

(Ordfører)
Charlotte Broman Mølbæk (SF):
Tak for det. Der er gået inflation i navnet Mølbak lige for tiden, så
jeg har en gæv kamp med at rette efternavnet. Tak for det, formand.
Rettidig omhu plejer at være noget, vi påskønner her fra Folketingets side, men nogle gange havner vi som samfund i så ekstraordinære situationer, at ingen af os kunne forudsige begivenhedernes
gang. Da fire enkeltkommuner i efteråret 2019 før corona valgte
at selvbudgettere indtægter for indkomstskat, tilskud og udligning,
havde de selvfølgelige ikke taget højde for en verdensomspændende
pandemi, der har trukket mange negative spor efter sig, både globalt,
nationalt og lokalt. Disse kommuner skal ikke straffes for et skøn,
de foretog i et noget andet samfundsbillede end det, vi har lige nu,
og de skal heller ikke straffes med en risiko for gevaldig negativ
efterregulering de kommende år.
Derfor ser SF det som en god løsning ekstraordinært at give
de pågældende kommuner den mulighed indtil den 21. december
i år som følge af covid-19, altså at ændre deres valg til det statsgaranterede udskrivningsgrundlag for 2020, således at kommunernes
indtægter for 2020 vil blive nedreguleret til et indtægtsniveau svarende hertil. Da Folketinget først vil have mulighed for at vedtage
lovforslaget umiddelbart op til kommunernes frist for at træffe beslutning om at omgøre deres beslutning om selvbudgettering i 2020,
så er vi enige med KL om vigtigheden af, at kommunerne hurtigst
muligt orienteres om form og proces forud for lovens ikrafttræden.
SF støtter dermed forslaget.
Kl. 16:22

Den fg. formand (Annette Lind):
Tak til SF's ordfører. Der er ikke nogen korte bemærkninger. Og så
skal vi sige velkommen til Enhedslistens ordfører, fru Jette Gottlieb.
Værsgo.
Kl. 16:22

(Ordfører)
Jette Gottlieb (EL):
Tak for det. Forslaget er jo en redningskrans til de fire kommuner,
der, før nogen af os havde hørt om ordet corona, havde valgt at
tage risikoen ved at selvbudgettere. Nu giver regeringen de fire
kommuner en chance for at bestemme sig om, og det kan vi bestemt
bifalde. Det løser ikke problemet med, at mange kommuner har fået
mange ekstraudgifter i den nuværende situation, og det bekymrer
os selvfølgelig, og vi arbejder hårdt på, at det bliver løst i andre
sammenhænge. Men det her forslag er en redningskrans til de fire
kommuner, der selvbudgetterede.
Kl. 16:23

Den fg. formand (Annette Lind):
Tak til fru Jette Gottlieb. Der er ingen korte bemærkninger. Og
så kan jeg ikke umiddelbart se nogen repræsentant for Det Konservative Folkeparti, så vi skal sige velkommen til Nye Borgerliges
ordfører, fru Mette Thiesen. Værsgo.
Kl. 16:23

(Ordfører)
Mette Thiesen (NB):
Hvis man som kommune vælger at selvbudgettere, tager man en
risiko; nogle gange går det godt, nogle gange går det mindre godt,
og nogle gange går det skidt. Det er politikerne i kommunerne,
der vælger med åbne øjne ikke at basere kommunens budget på
det statsgaranterede udskrivningsgrundlag, men at selvbudgettere
indtægter fra indkomstskat samt tilskud og udligning. Det må politikerne i den enkelte kommune stå på mål for. Og det må de danskere,

der bor i den kommune, basere deres stemme på til det kommende
kommunalvalg.
I dette tilfælde ønsker man altså at imødekomme et ønske fra fire
kommuner, der alle har valgt at gamble – at selvbudgettere. Men
det må de altså selv finde ud af – det må de selv stå på mål for.
Uanset om denne situation er baseret på corona eller ej, er det deres
beslutning at selvbudgettere. Og derfor stemmer Nye Borgerlige nej
til det her forslag. Vi bakker i øvrigt op om, at der skal svares på en
del spørgsmål i forbindelse med udvalgsbehandlingen, for det er meget, meget lidt, man har kunnet få at vide i det her lovforslag. Men
essensen af det er, at Nye Borgerlige stemmer nej til lovforslaget.
Kl. 16:24

Den fg. formand (Annette Lind):
Tak til fru Mette Thiesen. Der er ingen korte bemærkninger. Og da
jeg ikke umiddelbart kan se nogen fra Liberal Alliance, vil jeg byde
ministeren velkommen. Værsgo til social- og indenrigsministeren.
Kl. 16:25

Social- og indenrigsministeren (Astrid Krag):
Tak for det. Tak til Tinget for behandlingen af lovforslaget. Det er
jo et lovforslag, der følger op på økonomiaftalen mellem regeringen
og KL i forbindelse med covid-19 – at de kommuner, der både før
udbruddet af covid-19, og også før nogen overhovedet havde hørt
om det, havde valgt at selvbudgettere indtægterne for 2020.
Det er en helt ekstraordinær situation, de her kommuner står i,
med udsigt til et forventet større tab ved den efterregulering, de står
over for, når vi om 2 år kan opgøre det faktiske indtægtsgrundlag
for 2020. Derfor giver lovforslaget her de pågældende kommuner
mulighed for helt ekstraordinært at overgå til statsgarantien og altså
være dækket af den samme garanti, som de øvrige kommuner, og
det her omvalg vil være frivilligt. Et omvalg vil indebære, at der
ved førstkommende lejlighed gennemføres en negativ regulering
svarende til de merindtægter, som kommunerne har fået ved at
selvbudgettere. Til gengæld undgår kommunerne en forventet større
efterregulering i 2023.
Som det også er blevet understreget her i dag, skal lovforslaget
ses i lyset af den helt ekstraordinære situation med covid-19. Det vil
alene gælde for budgetåret 2020. Covid-19-situationen er vanskelig
nok for kommunerne, og derfor mener vi også, det er helt rimeligt at
tage det her helt ekstraordinære og særlige hensyn.
Jeg vil da sige, at jeg er ked af meldingen fra Venstre. Jeg
synes nu nok, at vi har forsøgt at inddrage Venstre i forhold til
lovforslaget her; der har været afholdt et møde med Venstre, og
der er efterfølgende blevet svaret på spørgsmål, men det gælder for
Venstre og for alle andre i Tinget her, at jeg jo altid ser frem til
udvalgsbehandlingen og til at svare på spørgsmål, og jeg kan forstå,
at der også kommer spørgsmål til lovforslaget her, og det er jo rigtig
godt at høre.
Så vil jeg sige, at det jo er en model, som er aftalt med KL.
Det er den model, KL har foreslået, som regeringen har indgået
aftale med KL om, og derfor er det den model, der er lagt frem
i lovforslaget. Og til dem, der har stået på talerstolen og sagt, at
kommunerne jo er vidende om risikoen for tab, og at det er en kalkuleret risiko, man tager, vil jeg sige, at det jo er hele grundpræmissen
og grundprincippet i muligheden for selvbudgettering under normale
omstændigheder. Men jeg har svært ved at forestille mig, at nogen
af mine gode kollegaer her fra Folketinget, der stod på talerstolen
for lidt siden og snakkede om det, vil mene, at man på nogen måde
på den her tid sidste år eller endda lidt tidligere på året har kunnet
kalkulere med, at der ville komme en global pandemi. Jeg mener
simpelt hen, at det er fuldstændig urimeligt at stille det op sådan og
sige, at man skulle have haft en mulighed for at vide det. Derfor
skal jeg også bare herfra understrege, hvis nogen måtte have den
bekymring, at det her bliver en ny tilgang til selvbudgettering, at det

Tirsdag den 17. november 2020 (R 8)

bliver det ikke. Det her er et ganske særligt lovforslag, der skal ses
i relation til, at man ikke, da man lavede sine budgetter sidste år,
kunne vide, at verden stod på kanten af en global pandemi, hvis lige
vi ikke har set i 100 år eller mere.
Men tak for Tingets behandling. Jeg ser selvfølgelig frem til
spørgsmålene i udvalgsbehandlingen og skal også besvare dem med
glæde.
Kl. 16:28

Den fg. formand (Annette Lind):
Tak til ministeren. Der er en kort bemærkning fra fru Anni Matthiesen. Værsgo.
Kl. 16:28

Anni Matthiesen (V):
Tak. Og tak for ministerens tale. Kan ministeren fra talerstolen sige
noget om situationen, hvis de her 4 kommuner siger ja tak til nu at
ændre det i forhold til selvbudgettering, altså om det så vil påvirke
situationen for de andre 94 kommuner, eller om det er noget, som
ministeren kan give en garanti om at det slet ikke kommer til? Det
var det ene spørgsmål.
Så kunne jeg godt tænke mig at spørge: Kan ministeren ikke bekræfte, at det var en anden løsning, man valgte efter finanskrisen, så
det ikke nødvendigvis behøver at være den her model, man vælger,
men at man f.eks. også kunne have valgt den model, som man valgte
efter finanskrisen?
Kl. 16:29

35

og det ved spørgeren nærmest mere om, end jeg selv gør, i forhold til
hvad man tænkte, da man skulle forholde sig til finanskrisen, da den
ramte, og hvorfor man ikke handlede, som vi gør her.
Kl. 16:30

Den fg. formand (Annette Lind):
Tak til social- og indenrigsministeren. Der er ikke flere korte bemærkninger.
Da der ikke er flere, som har bedt om ordet, er forhandlingen
sluttet.
Jeg foreslår, at lovforslaget henvises til Social- og Indenrigsudvalget.
Hvis ingen gør indsigelse, betragter jeg dette som vedtaget.
Det er vedtaget.
Fordi vi har været så hurtige i salen, holder vi lige en kort pause,
inden vi går videre med punkt 10 på dagsordenen.

Det næste punkt på dagsordenen er:
10) Forhandling om redegørelse nr. R 8:
Udenrigsministerens redegørelse om udviklingen i EU-samarbejdet.
(Anmeldelse 03.11.2020. Redegørelse givet 03.11.2020. Meddelelse
om forhandling 03.11.2020).
Kl. 16:33

Den fg. formand (Annette Lind):
Ministeren, værsgo.
Kl. 16:29

Social- og indenrigsministeren (Astrid Krag):
Det sidste først: Det er rigtigt, at den daværende regering valgte en
anden model oven på finanskrisen. Det her er den model, vi har
aftalt med KL i økonomiforhandlingerne, og derfor er det den, vi
lægger frem. Vi mener, at det er den rigtige.
Det her kommer ikke til at have nogen betydning for andre kommuner i 2020, som spørgeren også spurgte ind til. Lad os få uddybet
i udvalgsbehandlingen, hvordan mekanismerne med efterregulering
er i forhold til den tekniske del frem i tiden. Men det her kommer
ikke til at have nogen betydning for andre kommuner i 2020.
Kl. 16:29

Den fg. formand (Annette Lind):
Fru Anni Matthiesen, værsgo.
Kl. 16:29

Anni Matthiesen (V):
Nej, jeg er godt klar over, at det ikke får nogen betydning for de
andre kommuner i 2020, men formentlig på den længere bane.
Kunne ministeren måske her til sidst svare på, om KL havde andre modeller på bordet i forbindelse med økonomiforhandlingerne,
eller om det simpelt hen var det her, der var modellen, og den eneste
model, som KL havde fremme?
Kl. 16:30

Den fg. formand (Annette Lind):
Ministeren, værsgo.
Kl. 16:30

Social- og indenrigsministeren (Astrid Krag):
Nej, jeg føler ikke noget stort behov for at stå på Folketingets talerstol og sådan gå ind i detaljer med hensyn til forhandlingsbordet
i forhold til kommuneøkonomien. Altså, man må sige, at hvad der
skete oven på finanskrisen, jo et eller andet sted er historieskrivning,

Forhandling
Den fg. formand (Annette Lind):
Forhandlingen er åbnet, og den første, vi skal sige velkommen til, er
Socialdemokratiets ordfører. Værsgo, hr. Jens Joel.
Kl. 16:33

(Ordfører)
Jens Joel (S):
Tak for det, formand. (Den fg. formand (Annette Lind): Inden ordføreren begynder, vil jeg lige sige til alle ordførerne, at der ikke
er noget ur, der virker heroppe på talerstolen. Det kan virke lidt
forvirrende. Når man har en ordførertale, rejser jeg mig, 30 sekunder
før tiden er gået, og når man har en kort bemærkning, rejser jeg
mig, 10 sekunder før tiden er gået. Så har man tid til at gøre sine
ting færdige. Værsgo til ordføreren.) Det satser vi på, og tak til
formanden for retvisningen her, når der nu ikke er et ur at holde sig
til.
Tak til udenrigsministeren for redegørelsen for vores samarbejde
i det europæiske fællesskab. Det må jo siges at være et noget specielt
år, vi her gør status over, og det er også klart, at samtidig med at
jeg og vi i Socialdemokratiet har brug for at knytte nogle ord til
nogle af de helt almindelige dagsordenspunkter, som selvfølgelig har
rørt på sig i årets løb i EU, så har det selvfølgelig været et helt
fuldstændig anderledes år med covid-19 og med en verden, der er
mere forbundet, end vi nogle gange havde troet, men også nogle
gange mere, end hvad godt er, og hvor vi bliver dybt afhængige af
hinanden, dybt afhængige af hinandens reaktioner på en verdensomspændende pandemi, men jo i virkeligheden også en situation, hvor
vi nogle gange må handle som nationalstater. Nogle gange må vi
samarbejde, men nogle gange også handle på det, vi synes er vigtigt
for at beskytte i det her tilfælde danskernes sundhed og vores forhold
herhjemme. Så vi har selvfølgelig bakket op om det europæiske
samarbejde i det forgangne år. Vi bakker op om det, men der er også

36

Tirsdag den 17. november 2020 (R 8)

elementer, som vi mener man bør være kritisk over for, og lad mig
prøve at sige noget om et par af punkterne.
Jeg er glad for, at vi har hjulpet hinanden på tværs af grænser i
Europa. Jeg mener, at det er klogt, at man den her gang har valgt at
investere, sætte ting i gang og hjælpe hinanden på fode igen oven på
en krise. Jeg mener sådan set, at vi alle sammen har gavn af, at Europa kommer op i gear igen i forhold til økonomi og arbejdspladser.
Derfor er det godt, at vi har lavet en genopretningspakke i EU. Det
er godt, at vi har vedtaget et nyt 7-årigt budget. Det var rigtig vigtigt
for danske interesser, at vi sikrede, at det budget ikke bare blev for
de næste 7 år, men også blev mere moderne de næste 7 år i forhold
til at håndtere klimakrisen, i forhold til at sikre bedre digitalisering
og konkurrencedygtighed og i forhold til at sikre, at der er styr på
de ydre grænser og migrationen. I det hele taget mener vi, at vi kan
være godt tilfredse med den aftale, der er indgået om budgettet.
Et centralt element har selvfølgelig været hele diskussionen om
retsstatsmekanismen, og selv om der nu forestår en armlægning –
og senest er der et par medlemslande, der har vendt sig imod det
– er det vigtigt for os at sige, at vi har stået fast på, at der skal
være en sammenhæng mellem overholdelsen af EU's helt grundlæggende spilleregler og det at være medlem. Det er godt, at vi har fået
etableret et link, så der nu også er en sammenhæng imellem, om
man overholder de helt grundlæggende spilleregler, og om man kan
modtage penge fra fællesskabet.
I forhold til vores eksterne relationer kan man sige rigtig meget
om den handelspolitiske situation og i det hele taget om den geopolitiske og sikkerhedspolitiske diskussion. Men noget af det, vi har
diskuteret her i salen for nylig, er selvfølgelig også de meget horrible
og alvorlige angreb, der har været på vores samarbejdslande, Frankrig og Østrig senest, fra islamistisk terror, og det er selvfølgelig
vigtigt, at vi bruger vores stemme i EU-samarbejdet til at signalere
sammenhold, stå sammen, sige fra. Når man angriber en af vores
allierede, når man angriber de fundamentale principper, som vores
samfund er bygget op om, så er det selvfølgelig også et angreb på
Danmark, selv om det – gudskelov – ikke var et angreb, der rent
fysisk foregik her.
I forhold til den grønne omstilling har det været afgørende for
Socialdemokratiet og for regeringens prioriteter, at man fik skruet
op for EU's ambitioner. Det gælder selvfølgelig i forhold til EU's
målsætninger på det grønne område, men det gælder også den føromtalte budgetaftale, hvor vi sikrede, at en højere andel af pengene
fremadrettet skal bruges på grøn omstilling. Det er klogt. Det vil
sætte ikke bare økonomien i gang igen, men det vil også betyde, at
vi får sat vores økonomi i gang igen og ender et bedre sted, end hvis
vi bare havde genopbygget med det, vi kender fra tidligere.
Kl. 16:38

Hvis man skal kaste lidt malurt i bægeret i forhold til nogle af
de ting, jeg synes vi har samarbejdet godt om, har jeg måske lyst til
til sidst at nævne, at EU-samarbejdet også nogle gange har brug for,
at vi diskuterer kritisk og siger fra, når vi synes, der er nogle ting,
der bekymrer os. Et af de steder, der bekymrer Socialdemokratiet
og regeringen lige nu, er spørgsmålet om mindsteløn – nu tager
Jens Rohde ordet, når jeg nævner det – fordi vi selvfølgelig bliver
nødt til at stå fast på, at den danske model og vores måde at aftale
løn- og arbejdsvilkår på i Danmark skal være uafhængig af, hvad
der foregår i Bruxelles, og vi skal sikre os, at vi ikke får blandet
de to ting sammen. Det har vi brug for at holde fast i, både fordi
vi støtter vores model, men jo faktisk også fordi den har givet os
nogle rigtig, rigtig gode resultater, ikke mindst i en krisesituation
som den, vi lige har været igennem, hvor vi har vist, eller faktisk
ikke vi primært, men hvor arbejdsmarkedets parter og regeringen
i trepartsforhandlinger har vist, at man kan håndtere kriser meget
hurtigt og meget effektivt. Det er godt.

Men der er ingen tvivl om, at grænseoverskridende problemer
løses bedst i et grænseoverskridende samarbejde, og derfor støtter
vi fuldt og helt op om vores europæiske samarbejde. Det gør vi,
upåagtet at vi nogle gange vil have lov til at stille kritiske spørgsmål
til det, der foregår i Bruxelles. Men vi gør det i en atmosfære af,
at vi selvfølgelig ved og tror på, at der i forhold til de helt store problemer med inddrivelse af skatter, håndtering af klimaproblemer og
i forhold til at sikre, at grænseoverskridende kriminalitet bekæmpes
effektivt, ikke er noget andet svar end det europæiske svar, og derfor
står vi skulder ved skulder med vores europæiske samarbejdspartnere, når de store problemer skal løftes. Tak for ordet.
Kl. 16:40

Den fg. formand (Annette Lind):
Tak for ordførertalen. Der er en kort bemærkning fra hr. Jens Rohde.
Værsgo.
Kl. 16:40

Jens Rohde (RV):
Ja, det var lige netop kodeordet, hr. Jens Joel. Når jeg i Bruxelles
holdt et af mine utallige foredrag, talte jeg altid om solidaritet, og så
kiggede mange af de her unge mennesker, som kom ned – klasser og
sådan noget – og så blev jeg jo ofte spurgt, om jeg var røget over på
venstrefløjen, når jeg nu brugte sådan et gammelt rødt ord. Så måtte
jeg jo så bare svare, at nej, det er jeg ikke, for på venstrefløjen og for
dem, der kalder sig røde, kan jeg konstatere, at solidaritet ikke når
længere end til selvbeskyttelsens eget værn.
For det er jo sagens kerne, når Socialdemokratiet og den samlede
danske fagbevægelse går ud imod et forslag, som tilsigter at skabe
mere lighed på arbejdsmarkedet, skabe fair vilkår for alle arbejdstagere i Europa med den baggrund og det bagtæppe, at vi har vidt
forskellige lønsystemer. Det er det, Socialdemokraterne fornægter,
fordi den danske model på ingen måde er truet i det konkrete forslag,
der er kommet fra Kommissionen. Hvad er hr. Jens Joels kommentar
til det?
Kl. 16:41

Den fg. formand (Annette Lind):
Hr. Jens Joel.
Kl. 16:41

Jens Joel (S):
Hvis hr. Jens Rohde siger, at solidaritet handler om at sikre bedre
arbejdsforhold for alle europæiske lønmodtagere eksempelvis, er der
ikke noget til hinder for, at vi gerne bakker op om det. Det, der
er sandheden, er, at et forslag om en mindsteløn faktisk heller ikke
er det rigtige svar på det spørgsmål. Og så er det ydermere sådan,
at hvis EU skal begynde at diktere vores lønninger i Danmark, så
er det et indgreb. Jeg ved godt, at Kommissionen har forsikret os,
at det bestemt slet ikke er planen. Ikke desto mindre er vi meget
bekymrede for, at det kan blive en konsekvens af det forslag, der er
lagt frem. Så det her handler ikke om ikke at være solidarisk med
andre. Det her handler om at sikre, at vi ikke finder den forkerte
løsning på det rigtige problem.
Kl. 16:42

Den fg. formand (Annette Lind):
Tak til hr. Jens Joel.
Kl. 16:42

Jens Rohde (RV):
Lovbestemt minimumsløn er ikke en løsning i Danmark eller andre
steder, hvor man har en høj organisationsprocent og gode kollektive overenskomster. Men det kan godt være det i de lande, hvor
man absolut ikke har en høj organisationsprocent, og det er jo det,

Tirsdag den 17. november 2020 (R 8)

forslaget tager udgangspunkt i. Jeg vil gerne vide, hvad det er, der
helt konkret gør, at hr. Jens Joel mener, at det lovforslag, som nu
ligger på bordet, kan føre til, at der kommer et lovindgreb direkte
på danske lønninger, for det ved hr. Jens Joel godt at der ikke er
hjemmel til i traktaten.
Kl. 16:43

Den fg. formand (Annette Lind):
Tak. Hr. Jens Joel, værsgo.
Kl. 16:43

Jens Joel (S):
Nej, vi mener jo faktisk, at man kan betvivle, om der overhovedet
er hjemmel i traktaten til at lave det her forslag, som Kommissionen
har lavet. Vi vil gerne udfordre, at man overhovedet kan beskæftige
sig med det her. For vi mener ikke, at traktaten hjemler noget om
lønforhold. Det er måske også derfor, man har været nødt til at søge
andre steder hen for at finde en hjemmel, og vi kan være bekymrede
for den sammenblanding, der kan ske, med en individuel rettighed,
og som måske kan undergrave det, som er vores kollektive system
her, og hvor EU-retten kommer til at blande sig uhensigtsmæssigt
ind i den organiseringsmåde (den fg. formand (Annette Lind): Tak)
og den danske model, som vi har herhjemme.
Kl. 16:44

Den fg. formand (Annette Lind):
Det er lidt bøvlet, at der ikke er et ur, men ved korte bemærkninger
rejser jeg mig, 10 sekunder før tiden er gået.
Værsgo, hr. Søren Søndergaard.
Kl. 16:44

Søren Søndergaard (EL):
Jeg synes jo måske, at hr. Jens Joel var lidt for positiv over for
EU, ikke? (Jens Joel (S): Det er højst overraskende). For kan hr.
Jens Joel ikke bekræfte, at når vi har de her frygtelige forhold i en
række lande i forhold til lønmodtagerrettigheder, skyldes det bl.a., at
Europa-Kommissionen satte sig i spidsen for at nedbryde kollektive
overenskomster og gik ind og f.eks. forhindrede sektoroverenskomster og overenskomster i Portugal og andre steder under krisen for
at svække arbejderklassen og svække arbejderklassens organisering?
Så nogle af de problemer, vi står med nu, er altså et resultat af den
arbejderfjendske politik, som Kommissionen i rigtig mange år har
stået for. Og måske er løsningen, at man begynder at lade være med
at lægge hindringer i vejen for kollektive overenskomster.
Kl. 16:45

Den fg. formand (Annette Lind):
Ordføreren.
Kl. 16:45

Jens Joel (S):
Det er næppe at tage munden for fuld at sige, at jeg nok placerer
mig et sted mellem hr. Jens Rohde og hr. Søren Søndergaard i den
her diskussion og derfor vil blive beskyldt for henholdsvis at være
for begejstret og for pessimistisk. Men det, som jeg gerne vil svare
til hr. Søren Søndergaard, er, at jo, jeg tror, at hvis man vil gøre
noget, som styrker lønmodtagerne, også i andre europæiske lande,
så er det klogere, frem for det forslag om mindsteløn, der er lavet,
at diskutere, hvordan man kan understøtte en større organisering, en
bedre organiseringsgrad, en større magt til de spillere, som vi kender
fra det danske arbejdsmarked, og som vil kunne stille lønmodtagerne
i andre europæiske lande stærkere. Vi vil hellere understøtte den
dagsorden end på EU-plan at lave en fællesbestemt mindsteløn.

37

Kl. 16:46

Den fg. formand (Annette Lind):
Vi siger tak til Socialdemokratiets ordfører. Der er ikke flere korte
bemærkninger. Og velkommen til Venstres ordfører. Værsgo til hr.
Jan E. Jørgensen.
Kl. 16:46

(Ordfører)
Jan E. Jørgensen (V):
Tak for ordet, og tak til udenrigsministeren for en redegørelse, som
er lang, men også god og grundig. Der er jo sket meget, siden vi
stod her sidst: Vi har bl.a. forhandlet EU's næste flerårige budget på
plads, som jo gerne skulle sætte noget bæredygtigt fut i den grønne
omstilling; så har den nye kommissionsformand fremlagt en række
forslag, som vi skal forholde os til; de ydre grænser er fortsat under
pres; brexit er der stadig ikke fundet en løsning på; og retsforbeholdet er stadig en klods om benet på dansk politi – for bare lige at
nævne nogle få nedslagspunkter.
Se, sidst vi stod her i salen, drøftede vi udviklingen i EU-samarbejdet, og der var vi lykkeligt uvidende om den pandemi, der kort
tid efter ville ramme os alle. Dengang var det brexitforhandlingerne,
der var vores helt store hovedpine: Hvad kunne vi forvente? Hvem
skulle være Danmarks nye tætteste allierede? Ville der komme en
aftale, eller ville det ende med et hårdt brexit? I dag står vi så afsindig tæt på det såkaldte klippekantsscenarie, eftersom der jo endnu
ikke er landet en aftale. Coronasituationen har bestemt ikke været til
briternes forhandlingsmæssige fordel, og Boris Johnson er nu på vej
ud over klippekanten – uden faldskærm vel at mærke – da han jo
altså nægter at forlænge overgangsperioden. Det eneste, vi ved med
sikkerhed, er, at hvis briterne havde haft folkeafstemning i dag, ja,
så havde remainsiden vundet stort. Det er især de unge, der ønsker
at forblive i EU, altså de mennesker, der skal føre landet videre i
generationer fremover.
Jeg kan tydeligt huske, at Dansk Folkepartis ordfører hr. Morten
Messerschmidt ved den seneste redegørelsesdebat sagde, at han elskede brexit, og at han glædede sig over brexit. Og nu er det vist
ikke første gang, at hr. Morten Messerschmidt har fået at vide, at han
er en gammel mand fanget i en ung mands krop, så det håber jeg
ikke, at ordføreren vil tage ilde op, men jeg tror simpelt hen ikke
på, at der er ret mange, og da slet ikke fra den yngre generation
herhjemme, der deler ordførerens kærlighed til brexit, eller som
finder briternes situation specielt tillokkende.
Men et eller andet sted er det da rart, at Dansk Folkeparti nu langt
om længe har bekendt kulør, efter man i flere år sådan har vaklet
frem og tilbage i spørgsmålet om, om man skulle være med i EU,
eller man ikke skulle. Nu er man nået frem til, at hvis det stod til
Dansk Folkeparti, skulle vi forlade EU, og så kan vi andre glæde os
over, at det gør det så heldigvis ikke, altså står til Dansk Folkeparti.
Når det så er sagt, glæder det mig da, at DF alligevel godt kan
finde nogle fordele ved EU-samarbejdet. Det så vi jo så sent som
i sidste uge, hvor DF havde indkaldt til en hasteforespørgsel om
situationen mellem EU og Tyrkiet efter det brutale drab på den
franske skolelærer Samuel Paty. Om end hr. Morten Messerschmidt
i sin ordførertale fik kaldt EU for nyttige idioter, talte han samtidig
om et værdifællesskab og om nødvendigheden af et fælles pres på
Tyrkiet i form af handelssanktioner og politiske sanktioner. Dette er
Venstre meget enige i.
Det leder mig videre til et af mine største kritikpunkter af denne redegørelse. Regeringen har jo slået sig op på en værdibaseret
udenrigspolitik, men den kan jeg simpelt hen ikke få øje på nogen
steder, hverken i ord eller i handling. EU's forhold til Tyrkiet er
nævnt på 11 linjer i en ellers meget fyldig redegørelse, og regeringen
gik jo altså først ud og fordømte Tyrkiets helt uacceptable adfærd
flere dage efter. Og helt ærligt: At fordømme er jo lidt en gratis

38

Tirsdag den 17. november 2020 (R 8)

omgang. Danmark skulle da have været det første land til at udvise
solidaritet med Frankrig, for vi har ligesom selv stået i en lignende
situation. Men regeringen sad altså endnu en gang på hænderne og
lurepassede, og det er bare ikke godt nok. For et angreb på Frankrig,
er et angreb på Danmark – længere er den ikke.
Desværre er det jo ikke første gang, at regeringen kommer fuldstændig til kort, når det drejer sig om solidaritet. Tag bare »Hadegaven fra nord«, som man på P1 meget dækkende kaldte Danmarks
såkaldte bidrag af bl.a. ubrugelige respiratorer til det nødlidende
Italien. Der gik flere uger, før regeringen fik taget sig sammen
til overhovedet at besvare Italiens nødråb, og endnu længere tid
skulle der gå, før regeringen fik sendt tilbuddet om noget gammelt
skrammel af sted, som Italien selvfølgelig takkede nej til. Ud over
det tåkrummende pinlige forløb, fik regering sendt et signal til de
andre EU-lande om, at Danmark er sig selv nærmest, mens lande
som Rumænien, Polen, Tjekkiet og Slovakiet sendte lægemidler og
værnemidler, og hvad ved jeg, af sted til et medlemsland i nød. Selv
tredjelande som Cuba og Kina stod klar til at hjælpe. Og jeg vil da
gerne her fra Folketingets talerstol ønske et stort og varmt tillykke til
Tinne Hjersing Knudsen, Sofie Klokkerholm Rye og Dagmar Havndrup Aagaard fra Danmarks Radios P1, som fik tildelt Foreningen
for Undersøgende Journalistiks aktualitetspris for projektet »Hadegaven fra nord«. Det er fuldt fortjent.
Kl. 16:51

Jeg bliver simpelt hen nødt til at læse lidt af juryens begrundelse
højt. Den lyder sådan:
»Coronavirussen lagde Italien ned. Vi husker billederne af militærlastbiler fyldt med døde, som blev kørt i konvoj ud af byen
Bergamo. Sygehusene var overbelastede, og midt i krisen bad Italien
verdenssamfundet om hjælp. Den danske regering tilbød med egne
ord ”en solid håndsrækning” ... Var det ikke for DR’s journalister,
ville det formentlig have været den fortælling, som stod tilbage. Men
da en ekspert i P1 Morgen beskrev respiratorerne som ”for primitive
og for gamle”, blev det startskuddet til en forbilledlig journalistisk
undersøgelse på en aktuel sag. Ved hjælp af stærk dokumentation,
målrettet kildearbejde og en stærk bullshit-detektor afslører de tre
journalister bl.a., at de tilbudte respiratorer var uegnede til covid-19patienter, og at sundhedsministeriet allerede var bekendt med dette ... Regeringen har siden undskyldt forløbet, som udløste næser til
tre ministre ...«.
Til sidst vil jeg så godt lige rose regeringen – en lille smule,
det skal ikke stige den til hovedet. Jeg vil nemlig gerne rose regeringen for dens utrættelige arbejde for en effektiv og velfungerende
retsstatsmekanisme. Regeringen har ikke kunnet støtte formandskabets oprindelige forhandlingsmandat om retsstatsmekanismen, da regeringen ønskede en endnu mere ambitiøs mekanisme. Det glæder
mig meget, da retsstatsprincippet er noget, der i den grad ligger os i
Venstre meget på sinde, for retsstatsprincipper, rule of law, er jo ikke
bare en central del af Danmarks Riges Grundlov, men en del af principperne i det værdifællesskab, der binder os liberale demokratier
sammen: principper om domstolenes uafhængighed, principper om
en fri presse og principper om, at regeringen kun handler med hjemmel i lov. Jeg gentager: principper om, at regeringen kun handler
med hjemmel i lov.
Tænk sig, at Danmark holdes under observation af Kommissionen på grund af regeringens lemfældige forhold til et helt grundlæggende retsstatsprincip. Det er et princip, som min datter lærte om
på allerførste dag på jurastudiet. Det er princippet om, at regeringen
skal have positiv hjemmel i en lov, før den må regere. Før en regering træffer en så vidtgående beslutning som at ødelægge andre
menneskers livsværk ved at give ordre om at slå samtlige mink
ihjel og lægge en hel branche død for altid, så skal man have lov
til det. Før man sender militæret ud på minkfarme for at overvåge,
at destruktionen af andre menneskers ejendom skrider planmæssigt

frem, ja, så skal man have lov til det. Jeg bliver ærlig talt pinligt
berørt, når kommissær Reynders med rette er nødt til at belære os
om helt fundamentale principper om lovhjemmel, om nødvendighed
og om proportionalitet.
Men måske er det meget godt at blive mindet om, hvor skrøbeligt
demokratiet er, og at det er sundt at blive kigget på med kritiske
øjne af gode venner, der deler vores værdier. For EU er mere end
en indkøbsforening. EU er et værdifællesskab af frie fædrelande i
Europa, et fællesskab, som ikke altid fungerer perfekt, men som vi
som et lille land har en entydig interesse i at være en del af – tæt på
kernen, med om bordet, uden forbehold.
Kl. 16:54

Den fg. formand (Annette Lind):
Tak for ordførertalen. Der er en række korte bemærkninger. Den
første korte bemærkning er til hr. Jens Rohde fra Radikale Venstre.
Værsgo.
Kl. 16:54

Jens Rohde (RV):
Det er dejligt at høre Venstres genfundne, vil jeg sige, fokus på retsstaten og helt elementære retsprincipper. Jeg havde en gang imellem
en lille smule svært ved at finde dem. Jeg husker jo godt en vis
minister, der besøgte den østrigske indenrigsminister, da denne var
fra Frihedspartiet, nemlig Herbert Kickl. Bare læs hans historie, så
tror jeg nok, man skal skrue en lille smule ned for charmen. Jeg husker også to Venstreministre, der var til stede i Den Liberale Gruppes
lokale til møde i sin tid, hvor vi diskuterede retsstatsprincipper. Så
alt det der kan vi lade ligge, og så glæder jeg mig over, at Venstre
har genfundet sit syn på retsstaten.
Og så vil jeg egentlig spørge om noget helt andet, men der kan
vi sådan set godt tage retsstatsprincipperne med ind. Jeg diskuterer
ofte i den her tid med udenrigsministeren det, at vi simpelt hen har
behov for en ny europapolitisk aftale, og der vil jeg gerne høre hr.
Jan E. Jørgensen, om Venstre vil være med til at lægge det pres på
regeringen for, at vi kommer i gang med de forhandlinger – ikke om
et år eller to, men nu ... (den fg. formand (Annette Lind): Tak! Jeg vil
bede Jens Rohde om at lave korte bemærkninger). Man ved jo aldrig
helt, hvornår ... Jeg står ikke og tæller 10 sekunder inde i mit hoved.
Undskyld, formand.
Kl. 16:56

Den fg. formand (Annette Lind):
Det er sådan, at nede i salen virker urene, så der skal man lige kigge
på uret. Det kan godt være, der er tid til lange foredrag i EU, men
det er der altså ikke her under korte bemærkninger. Det skal hr. Jens
Rohde overholde. Værsgo.
Kl. 16:56

Jan E. Jørgensen (V):
Det var en smart undskyldning: Jeg har lagt papiret over uret; jeg var
i god tro. Da talen holdt Jens Rohde … i stedet for at Jens Rohde
holdt talen. Nå, lad det nu ligge.
Spørgsmålet gik på en ny europapolitisk aftale. Den, vi har, er
jo ved at have en del år på bagen, så der er behov for en ny, og
vi deltager meget gerne sammen med Radikale Venstre i at lægge
et pres på regeringen for at få en ny aftale. Det er ikke noget, der
haster, sådan at det skal være om en måned eller to, men vi skal i
gang, og vi skal i gang, sådan at den nye europapolitiske aftale kan
være på plads inden udgangen af den her samling, helt sikkert.
Kl. 16:57

Den fg. formand (Annette Lind):
Hr. Jens Rohde, værsgo.

Tirsdag den 17. november 2020 (R 8)

Kl. 16:59

Kl. 16:57

Jens Rohde (RV):
Hvad er så Venstres bud, ud over at Venstre jo har meddelt, at man
gerne vil have en dato for ophævelse af forsvarsforbeholdet som
minimum? Hvad tænker hr. Jan E. Jørgensen, at der skal bydes ind
med af emner?
Kl. 16:57

Jan E. Jørgensen (V):
Hvad der skal stå i den nye europapolitiske aftale? Hvor lang tid
har jeg? 30 sekunder? (den fg. formand (Annette Lind): 26!) Det
kommer ikke til at ske i dag, og selv om jeg havde haft længere tid,
havde jeg heller ikke her røbet, hvad Venstre mener der skal stå i den
europapolitiske aftale, men jeg tror ikke, Radikale Venstre vil være
så kede af det, der kommer til at stå.
Kl. 16:57

Den fg. formand (Annette Lind):
Tak for det. Så er der en kort bemærkning fra hr. Jens Joel, Socialdemokratiet. Værsgo.
Kl. 16:57

Jens Joel (S):
Tak for det. Venstres ordfører gør sig jo til den store fortaler for det
europæiske projekt; han brugte så alligevel en hel del af taletiden
på nogle indenrigspolitiske drillerier – men lad det være. Jeg ville
gerne tage fat på det, ordføreren sagde om solidaritet, og aktuelt det
angreb, der har været i Frankrig.
For ordføreren sagde, at regeringen ingenting havde gjort. Der
kunne jeg godt tænke mig at spørge, hvad det var, Venstre ville have
gjort, altså ud over det, som udenrigsministeren sagde – han fordømte og tog afstand fra det, der skete – og at vi her i Folketinget har
stemt igennem, at vi ville være villige til at arbejde for sanktioner,
skulle Frankrig ønske det.
Jeg har svært ved at se, at man kan hjælpe Frankrig bedre end
ved at sige det, I mener er nødvendigt. Og det er det, vi gør sammen
med jer, og derfor mener jeg sådan set, at det er lidt uholdbart at
kritisere regeringen for ikke at stille sig på Frankrigs side.
Kl. 16:58

Den fg. formand (Annette Lind):
Ordføreren.

39

Den fg. formand (Annette Lind):
Ordføreren.
Kl. 16:59

Jan E. Jørgensen (V):
Jeg sagde: Regeringen gik først ud og fordømte Tyrkiets helt uacceptable adfærd flere dage efter. Og helt ærligt: at fordømme er altså en
lidt gratis omgang. Danmark skulle have været det første land til at
udvise solidaritet med Frankrig. Vi har ligesom selv stået i en meget
lignende situation, men regeringen sad endnu en gang på hænderne
og lurepassede. Det er bare ikke godt nok.
Det var, hvad jeg sagde, så der er ingen grund til at sætte sig hen
og se videofilm.
Kl. 16:59

Den fg. formand (Annette Lind):
Tak for det. Den næste, der har bedt om ordet, er hr. Morten Messerschmidt fra Dansk Folkeparti. Værsgo.
Kl. 16:59

Morten Messerschmidt (DF):
Tak for det, og tak for en meget, meget spændende tale, hvor ordføreren jo ikke bare berører regeringens redegørelse, men også en
stribe andre af Folketingets partier. Det er jo glædeligt, når man på
den måde kommer hele vejen rundt. Ikke mindst Dansk Folkeparti
blev berørt, og jeg noterede mig, at man fra Venstres side glædede
sig over, at dansk europapolitik ikke står til Dansk Folkeparti – jeg
tror, det var det, der var ordene.
Nu har jeg forstået det sådan, at hr. Jakob Ellemann-Jensen gerne
vil være statsminister – på Dansk Folkepartis opbakning, antager jeg
– og det første spørgsmål kunne jo være, om vi kan få det bekræftet.
Hvordan harmonerer det med, at man gerne vil være statsminister
på Dansk Folkepartis opbakning, når man på den måde står og
jubler over, at Dansk Folkeparti så på et i hvert fald for Venstre
meget centralt område tilsyneladende skal være fuldstændig uden for
indflydelse?
Kl. 17:00

Den fg. formand (Annette Lind):
Ordføreren.
Kl. 17:00

Kl. 16:58

Jan E. Jørgensen (V):
Nu synes jeg, hr. Jens Joel strammer den. Jeg har ikke sagt, at regeringen ikke stillede sig på Frankrigs side, overhovedet. Jeg sagde, at
regeringen var for længe om at stille sig på Frankrigs side. Det var
det, jeg sagde. Og det kan man så være uenig i, men det var det, jeg
sagde.
Kl. 16:58

Den fg. formand (Annette Lind):
Hr. Jens Joel, værsgo.
Kl. 16:58

Jens Joel (S):
Man kan jo heldigvis se alt på video, så hr. Jan E. Jørgensen kan
jo genbesøge, hvad der blev sagt om regeringens nølende holdning.
Men jeg tager det som udtryk for, at hr. Jan E. Jørgensen faktisk
mener, at Venstre i samme situation ville have gjort det samme,
nemlig bakket op om de sanktioner, måtte Frankrig ønske dem, og at
det derfor måske mere tjener som lidt drilleri i forhold til regeringen
end en egentlig substantiel uenighed. Kan man forstå det sådan?

Jan E. Jørgensen (V):
Tak for det. Altså, ligesom vi nu har en regering, der har et parlamentarisk grundlag bestående af Enhedslisten, som vil ud af EU –
hellere i dag end i morgen – så kan jeg ikke se noget problem i, at
Jakob Ellemann-Jensen kan være statsminister, bl.a. med støtte fra
Dansk Folkeparti, på trods af at vi ser forskelligt på det spørgsmål.
Vi har jo igennem mange år arbejdet tæt og godt sammen på en lang
række politiske områder.
Men på EU-spørgsmålet står vi langt fra hinanden – det tror jeg
sådan set ikke at der er nogen uenighed om – og jeg kan heller ikke
se, at vi som blå blok nødvendigvis skal være enige om alt. Det
synes jeg er et mærkeligt krav at stille. Hvis man kunne forestille
sig, at Enhedslisten og Socialdemokratiet skulle beskrive den økonomiske politik, man agtede ført i Danmark, så ville det jo også være
en umulig opgave. Så der skal være plads til forskellighed – også
inden for en regering og dens støttepartier.
Kl. 17:01

Den fg. formand (Annette Lind):
Tak for det. Hr. Morten Messerschmidt.

40

Tirsdag den 17. november 2020 (R 8)

Kl. 17:01

Morten Messerschmidt (DF):
Det betragter jeg nok på en noget anden måde. Altså, jeg mindes da
tilbage, da hr. Anders Fogh Rasmussen var statsminister, at der var
et rigtig godt samarbejde, f.eks. om at inddæmme konsekvenserne
af Metockdommen, mellem den daværende VK-regering og Dansk
Folkeparti. Jeg mindes flere eksempler, hvor det har været bydende
nødvendigt for en Venstreledet regering at have Dansk Folkeparti til
at sikre sig, også i forhold til EU-politikken, hvor netop venstrefløjen har villet lege kispus med regeringen og således med Danmarks
interesser. Derfor synes jeg bare, at det er en underlig måde at
benytte en sådan højtidelig lejlighed som i dag til at, ja, tvære det
parti, der eventuelt skal være et parlamentarisk støtteparti.

fik lagt op til at debatten om det næste flerårige budget skulle dreje
sig om. Og på den baggrund bad vi regeringen komme med en
garanti til os om, at man ikke ville finansiere det næste budget med
skattestigninger, fordi vi meget nødig ville komme med på sådan en
galej om, at vi, fordi vi siger ja til EU og ja til det næste budget,
så også skulle acceptere skattestigninger. Og så viste det sig jo,
da vi så var færdige, at der slet ikke er tale om skattestigninger.
Tværtimod skal der bruges færre penge, end der var budgetteret med
fra Finansministeriets side.
Kl. 17:05

Den fg. formand (Annette Lind):
Jeg vil lige høre, om der er anden kort bemærkning, for så skal man
lige huske at trykke sig ind. Værsgo.
Kl. 17:05

Kl. 17:02

Den fg. formand (Annette Lind):
Værsgo, Jan E. Jørgensen.
Kl. 17:02

Jan E. Jørgensen (V):
Jamen jeg tager gerne min tale frem igen og siger, hvad jeg sagde
om Dansk Folkeparti, nemlig at det jo ikke er op til Dansk Folkeparti, om Danmark skal forlade EU eller ej, heldigvis. Altså, det mener
jeg. Jeg mener, at Danmark skal være medlem af EU – det mener
Jakob Ellemann-Jensen, og det mener hele Venstre, og derfor ville
det være ulykkeligt, hvis der skete andet. Det betyder jo ikke, at vi
ikke kan samarbejde godt og fint – også om de EU-spørgsmål, hvor
vi måtte kunne nå til enighed.
Kl. 17:02

Den fg. formand (Annette Lind):
Tak for det. Den næste, jeg vil give ordet til, er fru Anne Valentina
Berthelsen. Værsgo.
Kl. 17:02

Anne Valentina Berthelsen (SF):
Tak for det. Og tak for talen. Jeg kunne godt lige tænke mig at
vende tilbage til de sådan lidt indledende bemærkninger om genopretningsfonden. Genopretningsfonden har jo det formål at sikre EU's
økonomi fra at brænde fuldstændig sammen oven på den situation,
vi har lige nu. Det ville være til skade for dansk økonomi, som jo er
en eksportøkonomi.
Derfor blev jeg også en lille smule overrasket over, at Venstre,
som jo er et EU-ansvarligt parti, ikke støttede regeringens mandat
til både MFF og genopretningsfonden. Det her er jo egentlig den
vigtigste sådan platform, vi har at arbejde på lige nu, og i og med
at vi jo skal ned og godkende forordningen i salen, før den her
genopretningsfond kommer til at virke, kunne jeg godt tænke mig at
høre ordføreren, om Venstre har tænkt sig at stemme imod, når vi når
dertil.
Kl. 17:03

Den fg. formand (Annette Lind):
Ordføreren.
Kl. 17:03

Jan E. Jørgensen (V):
Det var også et mærkeligt forløb. Det erkender jeg blankt. Altså,
vi så en statsminister her i salen, der stod og udfrittede en række
folketingsmedlemmer om, hvor pengene skulle komme fra til de
øgede EU-budgetter. Skulle de komme fra skattestigninger, skulle de
komme fra besparelser på velfærden, skulle de komme fra, at man
ville bede de mennesker, som i forvejen arbejder næsten længst på
det europæiske arbejdsmarked, om at arbejde endnu længere, altså
en forhøjet pensionsalder? Det var det, som statsministeren ligesom

Anne Valentina Berthelsen (SF):
Altså, der er jo tusindvis af jobs på spil her, og for mig og for
SF handler det om at sikre og skabe nye arbejdspladser. Det er jo
sådan set det, der finansierer vores velfærd – sådan, som jeg er
sikker på at Venstre også ville udtrykke det. Og jeg ser jo sådan
set den finansiering, der ligger, som at vi også skal huske, at det er
en investering i fremtiden. En investering i fremtiden skaber flere
skatteindtægter. Så jeg forstår stadig væk ikke helt, hvorfor man ikke
har set den kobling hos Venstre, som jo er et EU-ansvarligt parti, og
hvorfor man tilsyneladende står fast på modstanden.
Kl. 17:05

Den fg. formand (Annette Lind):
Ordføreren.
Kl. 17:05

Jan E. Jørgensen (V):
Altså, det er vist det, man kalder en stråmand: At vi ikke skulle se
nogen sammenhæng mellem arbejdspladser og vækst og velfærd, at
vi ikke skulle se, at genopretningsfonden har til formål at få Europa
gennem krisen. Altså, selvfølgelig har den det, og vi støtter bestemt
også principperne bag og synes også, at der er landet et ganske
fornuftigt budget. Når vi valgte ikke at give mandat, skyldtes det
noget helt andet, som jeg indledningsvis startede med at sige.
Kl. 17:06

Den fg. formand (Annette Lind):
Tak for det. Så vil jeg gerne give ordet til hr. Søren Søndergaard fra
Enhedslisten. Værsgo.
Kl. 17:06

Søren Søndergaard (EL):
Tak. Ud over en voldsom og harmdirrende kritik af en minister, der
handler uden lovhjemmel, en kritik, som jeg fuldstændig deler, ingen
nævnt, ingen glemt, så fik jeg det ud af det, at Venstres ordfører
vil have en ny europapolitisk aftale. Og så tænker jeg: Man har jo
allerede en europapolitisk aftale, og hvad er det, der er galt med
den? Hvad er der galt med den europapolitiske aftale, og har hr. Jan
E. Jørgensen tillid til, at man kan blive enige med dem, som man
kritiserede så voldsomt, om at lave ændringer? For så vidt jeg lige
husker, er det vel sådan med den aftale, at den kun kan ændres med
enstemmighed.
Kl. 17:07

Den fg. formand (Annette Lind):
Ordføreren.

Tirsdag den 17. november 2020 (R 8)

Kl. 17:07

Jan E. Jørgensen (V):
Ja, det er et forlig, så den skal vedtages i enstemmighed, det er
fuldstændig korrekt. Altså, der er jo ikke decideret noget galt med
den aftale, vi har, men der er jo sket meget. Der er løbet meget
vand under broen, siden den blev skrevet. Der står ikke noget om
klima i den aftale, der ligger nu, og det er dog et emne, der fylder
ganske meget, og så har vi jo også hele debatten om vores forbehold
osv. Der er masser af ting, som trænger til en afklaring blandt de
europapositive partier her i Folketinget
Kl. 17:07

Den fg. formand (Annette Lind):
Hr. Søren Søndergaard, værsgo.
Kl. 17:07

Søren Søndergaard (EL):
Jeg stillede sådan set spørgsmålet, om man regnede med, at man
kunne blive enige om det. Eller er det bare for at udstille nogle
andre, at man vil have den debat? Og kan man blive enige i Venstre?
Altså, er man i Venstre enige om, at man skal afskaffe f.eks. euroforbeholdet – eller hvordan?
Kl. 17:07

Den fg. formand (Annette Lind):
Ordføreren, værsgo.
Kl. 17:07

Jan E. Jørgensen (V):
Ja, vi kan godt blive enige i Venstre, det er ikke noget problem,
det kan vi sagtens. Jeg kan jo ikke garantere, at vi kan blive enige
med de andre partier her i Folketinget. Det kan jeg ikke, men vi går
selvfølgelig til forhandlinger med den ambition, at vi bliver enige,
og at vi lander en aftale. Det har vi kunnet blive enige om før, så
mon ikke også det skulle kunne lade sig gøre igen. Vores ambition er
ikke at udstille nogen. Vores ambition er at få en aftale på plads.
Kl. 17:08

Den fg. formand (Annette Lind):
Tak til hr. Jan E. Jørgensen. Der er ikke flere korte bemærkninger.
Den næste ordfører, vi skal sige velkommen til, er hr. Morten Messerschmidt fra Dansk Folkeparti. Værsgo.
Kl. 17:08

(Ordfører)
Morten Messerschmidt (DF):
Tak. Det er jo altid dejligt at have lejlighed til at gøre sig klog
på regeringens EU-politik og prioriteter, og det må man sige at de
seneste dage jo mere end sædvanlig har givet anledning til. Mens
man tilsyneladende i både Landbrugs- og i Statsministeriet betragter
grundloven med en vis nonchalant tilgang, så er man mere end
bekymret for EU-retten.
For i hele den her minkgate, som vi befinder os i, hvor regeringen
har administreret direkte i strid med loven og såmænd også grundloven – og har gjort det vel vidende og med åbne øjne uden at kny og
uden at løfte så meget som en finger for at rette op på problemet, da
man blev opmærksom på forholdene – så var det, som man egentlig
var optaget af, at man overholdt EU's statsstøtteregler. Altså, mens
grundloven kunne blive sjoflet, var det, som regeringens ministre
virkelig var optaget af, at få fat i kommissærerne i Bruxelles for at
sikre, at de penge, der blev udbetalt til minkavlerne, ikke krænkede
EU's statsstøtteregler. Og den balance viser jo i virkeligheden mere
end de syv-otte sider, som redegørelsen indeholder, hvordan den
danske regering prioritere: Altså, grundloven er sådan noget, som
man kan sjakre med, det går nok alt sammen, det er jo trods alt bare

41

noget, vi har skrevet under på ved en festlig lejlighed, da vi blev
valgt – men ve den, der kommer i konflikt med EU-retten.
Hele den tilgang understreger jo, hvad der er galt med Danmarks
eller i hvert fald den danske regerings prioriteter, den danske regerings EU-politik, og det er jo et godt argument for at komme af
med regeringen, hvis man så får en ny EU-politik ved at få en ny
regering. Og der kan man jo godt blive i tvivl, når man hører hr.
Jan E. Jørgensen. Altså, jeg kan da godt blive i tvivl om, hvad det
egentlig er for en ny linje inden for EU-politikken, vi ville få ved
at skifte udenrigsministeren ud med f.eks. hr. Jan E. Jørgensen som
udenrigsminister. Vil der overhovedet være nogen forskel? Er der
overhovedet et barberblad at sætte ind i de kærestebreve, de to herrer
sender af sted til Europa-Kommissionen og Parlamentet og Rådet og
Domstolen, og hvad ved jeg? Er der overhovedet nogen forskel?
Jeg ved, at der var en forskel engang, eksempelvis da Dansk
Folkeparti støttede Anders Fogh Rasmussen. Som jeg nævnte før i
mit spørgsmål til hr. Jan E. Jørgensen, havde vi en fin enighed om at
være uenige, men også en enighed om eksempelvis at forsvare den
danske grundlov. Og da Metockdommen – som åbenlyst udfordrede
attributionsprincippet, og som åbenlyst, det tror jeg ovenikøbet hr.
Søren Søndergaard og jeg dengang var enige om, gik ud over den
overdragne beføjelse, som vi havde givet til EU – blev afsagt, lykkedes det rent faktisk at mobilisere det borgerlige Danmark.
Det vil selvfølgelig ikke kunne lade sig gøre med den nuværende
regering, men spørgsmålet er, om det vil lade sig gøre med en ny
borgerlig regering med hr. Jørgen Jørgensen som udenrigsminister
eller europaminister, eller hvad det er for drømme, hr. Jan E. Jørgensen går rundt med. Jeg noterer mig i hvert fald, at man glæder sig
over, at det ikke står til Dansk Folkeparti. Hvis det stod til Dansk
Folkeparti, så ville det her lands EU- og udenrigspolitik naturligvis
være anderledes.
For hr. Jan E. Jørgensen har jo ret i, at der er et europæisk
værdifællesskab, hvad jeg også betonede i min tale vedrørende Tyrkiet i sidste uge. Der er et værdifællesskab udspringende fra den
westfalske fred i 1648, betoningen af nationale forskelle, det forhold,
at demokratiet kun kan leve i nationalstaten, det forhold, at vi som
mennesker hører til i en forankring, der netop er følelsesmæssigt
betonet og historisk betonet og overleveret og ikke er abstrakt ideologisk tænkt – som hr. Jan E. Jørgensen hylder det i Den Europæiske
Union.
Det er det, der er værdifællesskabet, som man kan sige er Europa,
og det er jo det diametralt modsatte af EU. EU er netop et tænkt
fællesskab, som overhovedet ikke tager hensyn til den konkrete
virkelighed, der er i Europa, i landene, i befolkningerne, og derfor
må ideologisk stærkt forankrede typer som udenrigsministeren og
hr. Jens Rohde og hr. Jan E. Jørgensen og andre gode folk her i
Folketingssalen naturligvis elske EU.
Men jeg er ikke sikker på, at europæerne elsker EU. Jeg er ret
sikker på, at europæerne elsker Europa og deres egne lande, men
ikke den hær af embedsfolk og parlamentarikere, som man hverken
kender eller har stemt på, bureaukrater, dommere eller kommissærer,
som de færreste kender, og som endnu færre har lyst til at kende.
Kl. 17:13

Det seneste år har sådan set bestyrket antagelsen ganske betragteligt. For hvad gjorde EU egentlig, da coronaen ramte kontinentet?
Vi har en kommissionsformand, som ovenikøbet har en ph.d. i epidemiologiske sygdomme, men som intet magtede at stille op; alt
faldt tilbage på de nationale regeringer. Vi har oppe i Stockholm et
agentur, hvis eneste opgave det er at advare og sørge for, at vi er
klar, når smitsomme sygdomme rammer kontinentet; ECDC er det
selvfølgelig akronymiseret – sådan for at udbrede folkeligheden og
kendskabet. Hvad gjorde de? Intet andet end at videreformidle de
nationale erkendelser og de nationale erfaringer.

42

Tirsdag den 17. november 2020 (R 8)

Da så økonomien var fuldstændig sunket i grus, hvad lavede man
så? Ja, så benyttede man ikke lejligheden til at forsøge at få tingene
på banen igen, nej, man benyttede selvfølgelig lejligheden til at få
endnu mere EU, et større EU-budget, fælles hæftelse, flere EU-skatter og alt det, som føderalisterne har drømt om. Det handlede nemlig
ikke om medlemslandene, om nationalstaterne, om europæerne, men
det handlede kun om EU, om mere magt til Bruxelles.
Derfor må jeg sige, at jeg tror, at hr. Jan E. Jørgensen har ret: Der
er en fundamental værdifællesskabsforskel imellem Dansk Folkeparti og Venstre, imellem mig og hr. Jan E. Jørgensen. Og jeg vil bare
sige til hr. Jan E. Jørgensen og alle andre, der ligger med våde drømme i hovedet og 12 stjerner på sokkerne om fødderne, at vi til enhver
tid vil stille op, hvis I prøver at udfordre Danmarks forbehold. Vi vil
til enhver tid være der og kæmpe for dansk suverænitet, uanset hvad
det er for en kamp, I måtte kæmpe om den der europapolitiske aftale.
Det næste skridt, som regeringens EU-politik så har udset sig,
hedder retsstatsprincipperne, og det lyder jo godt, for hvem går ikke
ind for retsstaten? Altså, der var godt nok nogle gamle kommunister
engang, der havde problemer med den, men de er jo udraderet nu, så
nu går alle ind for retsstaten, alle går ind for demokratiet, og alle går
ind for de pæne, polerede og flotte ting. Der er bare ikke så mange,
der kan definere, hvad det betyder. For når det drejer sig om det der
med, at EU nu får ret til at styre og kontrollere og holde os på det
smalle spor i forhold til retsstaten, hvad er det så præcis for nogle
beføjelser vi overdrager?
Hr. Jan E. Jørgensen nævner noget med domstolenes uafhængighed. Jeg er en varm tilhænger af Domstolens uafhængighed; det
ville være fuldstændig forrygende, hvis vi havde en Domstol i Luxembourg, som var politisk uafhængig, og det ville jeg jo drømme
om. Det har vi desværre ikke, hvilket de fleste, der ved noget om
EU-ret, anerkender. Jeg er også en varm tilhænger af en fri presse,
og jeg har våde drømme om den dag, vi måtte have en presse, som
bare ville kolportere nogenlunde frit og uafhængigt om, hvad der
foregår i Bruxelles, og ikke være fuldstændig forlibt i projektet.
Jeg er helt grundlæggende tilhænger af, at man regerer efter rule
of law, og at man følger reglerne osv. Og vi har en regering, der siger, at det vil de gerne, og de vil ovenikøbet overlade EU beføjelsen
til at kontrollere, at vi gør det. Men når det kommer til stykket, og
når det handler om grundloven osv., kan det ligge på et meget lille
sted.
Så hvad er det præcis, der ligger i, at EU nu skal have beføjelsen
til at bestemme over retsstatsprincipperne? Betyder det, at EU skal
afgøre, hvordan ytringsfrihedens rammer skal fortolkes i Danmark?
Betyder det, at det er EU-Domstolen, der skal afgøre, om man har
forsamlingsfrihed til at stå og hamre på en stegepande, hvor betimeligt det end synes, hernede på Slotspladsen? Betyder det, at det er
EU, der skal afgøre, hvordan Folketinget arbejder?
Hvis det er det, der ligger i det, så vil jeg bare sige, at det
ikke bliver med Dansk Folkepartis opbakning. For hver eneste gang
man overdrager noget til EU, som måske lyder sukkersødt, så ender
det endnu mere besk end selv den mest sleske tale af hr. Jan E.
Jørgensen – og det er ikke en kompliment.
Derfor skal man virkelig, virkelig passe på, når man overdrager
nye beføjelser til EU. De seneste måneder har jo vist eksemplet. EU
vil gerne løse problemet med løndumping og social dumping, og
hvad ved jeg – og hvad er forslaget? Ja, hver eneste gang der er et
problem i Europa, så er svaret mere EU, mere magt til Bruxelles,
mere magt til Luxembourg, og nu har vi så sagen med et forslag til
nye regler på lønområdet. Vi fik godt nok at vide, at vi aldrig havde
overdraget beføjelsen, men vi har ikke en regering, der er villig til
at forsvare det synspunkt, og derfor bøjer man sig selvfølgelig, for
sådan siger man jo i Bruxelles.
Vi har grundlæggende at gøre med en linje i det her land, hvor
der – uanset om det er Socialdemokratiet, SF, De Radikale, Venstre,

De Konservative eller andre EU-fidele partier – er et fundamentalt
problem. Og det er, at de ikke kender ordet nej. De kender ikke
ordet nej, når det er nødvendigt, og når man skal sige fra over for
Bruxelles.
Derfor vil vi i Dansk Folkeparti helt grundlæggende opfordre
til, at der indkaldes til en regeringskonference, som fuldstændig
fundamentalt omdefinerer det her lands EU-politik, hvor man for det
første beder om, at Europa-Parlamentet bliver nedlagt, for det andet
ophører med enhver form for optagelsesforhandlinger med Tyrkiet,
for det tredje afviser enhver form for forøgelse af budgettet, for det
fjerde siger, at vi støtter Storbritannien – fordi det, vi ønsker, er
frihandel og det ikke er den her politiske omkalfatring, som EU har
udviklet sig til – og at vi derfor for det femte vil afvise enhver form
for videre overførelse af magt til EU. Det får vi jo hverken hr. Jan
E. Jørgensen eller udenrigsministeren med på, det ved vi godt, og
derfor spørger vi hellere danskerne. Tak, formand.
Kl. 17:18

Den fg. formand (Annette Lind):
Tak. Det var lige på sekundet, rigtig fint. Der er nogle korte bemærkninger. Den første er fra hr. Jan E. Jørgensen. Værsgo.
Kl. 17:19

Jan E. Jørgensen (V):
Tusind tak, og tak for opmærksomheden. Man skulle næsten tro, det
var Jan E. Jørgensens redegørelse om EU-samarbejdet, vi drøftede,
og ikke udenrigsministerens redegørelse. Men lad mig tage lidt fat i
spørgsmålet om statsstøtte. For ordføreren er jo også jurist, endda en
ganske udmærket en af slagsen.
Jeg tror ikke, de danske minkavlere opfatter det, der sker lige nu,
som sådan decideret støtte fra statens side. Jeg tror sådan set, det
opfattes som noget nær det stik modsatte. Hvordan skulle der kunne
være tale om statsstøtte, når man nedlægger et erhverv, når man højst
taler om, at erhvervet skal have fuld erstatning for, at erhvervet ikke
længere kan drives på dansk jord, og når der i øvrigt så har været
dispenseret fra en lang række statsstøtteregler i forvejen, og når
erhvervet jo ikke bagefter vil kunne konkurrere med andre landes
minkerhverv?
Hvordan kan man overhovedet få den tanke i regeringen, at der er
tale om statsstøtte? Det kunne jeg godt tænke mig at have sådan en
lille snak om jurist til jurist. For jeg forstår det ikke.
Kl. 17:20

Den fg. formand (Annette Lind):
Ordføreren, værsgo.
Kl. 17:20

Morten Messerschmidt (DF):
Juridisk tror jeg heller ikke der er ret meget at forstå. Men politisk
kan der være noget at forstå, hr. Jan E. Jørgensen. Der tror jeg, vi
tænker i samme retning.
For man skal jo bemærke, at regeringen i mange sammenhænge
ikke har brug ordet erstatning, men kompensation. Og jeg tror simpelt hen, at man har forsøgt, om man kunne komme igennem med,
at den her nedlæggelse af minkerhvervet i Danmark, som er dybt
ulykkelig – men som jo er et varmt og hedt ønske på store dele
af venstrefløjen, der holder regeringen i regeringskontorerne – ikke
skulle betragtes som ekspropriativt, men derimod som almindelig
regulering. Derved ville man vel kun skulle betale kompensation,
som er et langt lavere beløb end erstatningen. Og det er klart, at når
der udbetales kompensation, så kan det være med forventning om,
at man efterfølgende kan genetablere erhvervet, og dermed kommer
statsstøttereglerne så i spil.
Men hr. Jan E. Jørgensen har jo fuldstændig ret i, at det her
vanvittige indgreb både juridisk, politisk og økonomisk – som re-

Tirsdag den 17. november 2020 (R 8)

geringen alene med den yderste venstrefløj har fået igennem – er
ekspropriativt, og derfor er det erstatning, og derfor skal EU bare
blande sig udenom.
Kl. 17:21

Den fg. formand (Annette Lind):
Hr. Jan E. Jørgensen.
Kl. 17:21

Jan E. Jørgensen (V):
Herligt, herligt! Det glæder mig, at jeg ikke er den eneste, der tænker
de tanker. Kunne man måske forestille sig – for det er en teori, jeg
har haft og har – at regeringen ligesom fører EU foran sig for at
have en eller anden form for undskyldning for ikke at komme til
pengepungen og betale den retmæssige erstatning, som minkavlerne
har ret til?
Kl. 17:21

Den fg. formand (Annette Lind):
Ordføreren.
Kl. 17:21

Morten Messerschmidt (DF):
Det kunne man i høj grad, og det ville jo ikke være første gang.
Vi har jo i særklasse set det i udlændingepolitikken, hvor man i
valgkampene har turneret rundt med synspunkter, som man udmærket godt vidste ville kræve et voldsomt opgør med EU-retten, med
menneskeretten osv., og alligevel foregøglet vælgerne, at man var
villige til at tage det opgør, f.eks. i forhold til indfødsretten, altså at
fratage syrienskrigere indfødsret. Men når det så kommer til stykket,
ja, så vil man jo ikke. Så hr. Jan E. Jørgensen har fuldstændig ret:
Det er et velkendt trick fra socialdemokrater og andre EU-fidele
partier, at man siger et til vælgerne, men så lader EU tage skraldet
for, hvorfor man ikke kan realisere det.
Kl. 17:22

Den fg. formand (Annette Lind):
Tak for det. Værsgo til hr. Søren Søndergaard fra Enhedslisten.
Kl. 17:22

Søren Søndergaard (EL):
Jeg kan forstå på hr. Morten Messerschmidt, at han har nået en alder,
hvor han er begyndt at længes tilbage til tiden under Anders Fogh
Rasmussen, denne trygge tid, hvor der var et tæt og ubrydeligt samarbejde mellem Dansk Folkeparti og Venstreregeringen. Måske var
der ikke altid enighed om grundloven, men det var altid baseret på
grundloven, som hr. Morten Messerschmidt sagde – altid baseret på
grundloven. Er det en dårlig hukommelse, hr. Morten Messerschmidt
har, eller mener hr. Morten Messerschmidt virkelig det vrøvl?
Kl. 17:22

Den fg. formand (Annette Lind):
Ordføreren.
Kl. 17:22

Morten Messerschmidt (DF):
Jeg ved ikke, om hr. Søren Søndergaard tænker på § 19 og nogle
krige, vi indledte, når han tænker på, at der skulle være krænkelser
af grundloven. Men jeg vil bestemt fastholde mit synspunkt og så
afvente at skulle blive belært af hr. Søren Søndergaard om, at hr.
Anders Fogh Rasmussen skulle være dømt ved en rigsret.
Kl. 17:23

Den fg. formand (Annette Lind):
Søren Søndergaard, værsgo.

43

Kl. 17:23

Søren Søndergaard (EL):
Det er jo et spørgsmål om en politisk vurdering, og jeg kan forstå,
at Dansk Folkeparti har ændret holdning til Lissabontraktaten, og det
synes jeg jo er interessant. Det her EU-modstanderparti, der nu meddeler Folketinget, at Lissabontraktaten er i overensstemmelse med
grundloven! Det er mageløst, hr. Morten Messerschmidt – mageløst!
Kl. 17:23

Den fg. formand (Annette Lind):
Hr. Morten Messerschmidt.
Kl. 17:23

Morten Messerschmidt (DF):
Jeg ved ikke, hvem det er, der bedriver den mest mageløse gerning
her, hr. Søren Søndergaard. Jeg tror ikke, der er mange, der vil være
i tvivl om min modstand og min analyse af Lissabontraktaten. Nu
svigter min korttidshukommelse mig, men jeg tror faktisk, at jeg
har lagt et eksemplar af min nye bog ude i hr. Søren Søndergaards
dueslag, og der kan jeg henvise til kapitel 7, som jeg mener det
er, hvor jeg redegør for synspunktet. Det er bare, hvis hr. Søren
Søndergaard er i tvivl. Men jeg tænkte ikke på Lissabontraktaten lige
før, det medgiver jeg gerne.
Kl. 17:24

Den fg. formand (Annette Lind):
Tak for det, og værsgo til hr. Jens Rohde.
Kl. 17:24

Jens Rohde (RV):
Man er i hvert fald aldrig i tvivl om, at hr. Morten Messerschmidt
mener, at han er den eneste i dette rum, der er blevet tildelt en
tilstrækkelig hjernemasse til at kunne udtale sig om europæiske
spørgsmål. Problemet er bare, at der er lidt historieforfalskning i det.
For jeg husker, hvem der angreb den daværende statsminister, Anders Fogh Rasmussen, for at indgå en migrationspagt, på topmødet
i oktober 2008, frem for på dette topmøde at rejse problemstillingen
om Metockdommen selv – det var Gordon Brown, der gjorde det.
Hr. Anders Fogh Rasmussens forklaring var, at den berørte 2 promille af familiesammenføringerne og dermed ingen betydning havde for
dansk udlændingepolitik. Kan hr. Morten Messerschmidt slet ikke
huske det?
Kl. 17:25

Den fg. formand (Annette Lind):
Ordføreren.
Kl. 17:25

Morten Messerschmidt (DF):
Nej, det kan jeg ikke, og jeg tror også, at hr. Jens Rohde lader sit
senere partiskifte påvirke sin erindringsevne. For det, jeg husker fra
den sommer, er, at hr. Anders Fogh Rasmussen afbrød sin ferie i
Frankrig, vendte hjem, insisterede på, at fru Birthe Rønn Hornbech,
der var den daværende integrationsminister, gjorde det samme, indkaldte til forhandlinger og lavede en aftale, som inddæmmede skadevirkningerne.
Jeg vil så komme hr. Jens Rohde så langt i møde, at vi ikke
kunne få den daværende regering med på at afvise Metockdommen,
og det var selvfølgelig en skade. Men det var ikke det, der var min
pointe i forhold til hr. Jan E. Jørgensen. For det er jo ikke sådan,
at vi i Dansk Folkeparti insisterer på – med det antal mandater, vi
måtte have – at agere, som om vi havde 90 mandater. Det, der var
min reaktion imod hr. Jan E. Jørgensen, var ordene om, at det var
en glæde, at EU-politikken ikke stod til os, altså at vi skulle være
fuldstændig udenfor. Det vil vi selvfølgelig aldrig acceptere.

44

Tirsdag den 17. november 2020 (R 8)

Kl. 17:25

Den fg. formand (Annette Lind):
Hr. Jens Rohde.
Kl. 17:26

Jens Rohde (RV):
Men hr. Morten Messerschmidt var jo EU-ordfører, mens jeg var
politisk ordfører, og jeg stod ofte på talerstolen og blev angrebet
lige så hårdt, som hr. Jan E. Jørgensen bliver det i dag, for den
EU-politik, vi førte. Og sådan skal det være. Det er jo fint, at vi er
forskellige; enighed gør dum, som Niels Hausgaard siger. Heldigvis
er vi ikke dumme, og derfor kan vi jo godt diskutere tingene.
Jeg vil lige kort tage fat i det med statsstøttereglerne og spørge
juristen, om man kunne tænke sig, at det var grundet regeringens
formulering om, at minkhold skal være forbudt i 2021 – og dermed
ikke for evigt – at man ikke taler om ekspropriation og derfor er nødt
til at kontakte Europa-Kommissionen for iværksættelse af artikel
108 i Traktaten om Den Europæiske Unions Funktionsmåde.
Kl. 17:26

Den fg. formand (Annette Lind):
Jeg vil gerne bede hr. Jens Rohde om at overholde taletiden.
Kl. 17:27

Morten Messerschmidt (DF):
Nej, det kan man ikke forestille sig, for det er skrevet direkte i den
aftale, der blev indgået i aftes, at man betragter det som ekspropriation. Så det har været i forløbet op til.
Kl. 17:27

Den fg. formand (Annette Lind):
Den næste, der har en kort bemærkning, er hr. Jens Joel. Værsgo.
Kl. 17:27

Jens Joel (S):
Tak for det, og tak for talen. Man ved næsten ikke, hvor man skal
starte. Man kunne godt starte med det vrøvl, der blev sagt om, at
regeringen bare lægger sig fladt ned og siger ja til en EU-mindsteløn eller et eller andet. For det, jeg sagde for 5 minutter siden fra
talerstolen, var det modsatte. Men jeg tror egentlig godt, hr. Morten
Messerschmidt kan huske, hvad jeg sagde, og derfor er der nok ikke
nogen grund til at gå længere ned ad den vej.
Men noget, der lige pirrer min nysgerrighed, er, om hr. Morten
Messerschmidt er af den opfattelse – for det var sådan, jeg forstod
indlægget om retsstatsprincipperne – at man faktisk ikke skal blande
sig i, hvad der måtte foregå i Ungarn eller i andre lande, og som kunne bryde med demokratiske principper, domstolenes uafhængighed,
uafhængige journalister, en fri presse osv. osv. Mener hr. Morten
Messerschmidt, at det skal EU ikke blande sig i?
Kl. 17:28

Fjerde næstformand (Trine Torp):
Ordføreren.
Kl. 17:28

Morten Messerschmidt (DF):
Først i forhold til mindstelønningerne: Jeg mener ikke, at regeringen
gør noget, der er i nærheden af det nødvendige. Når man igen nu,
for jeg ved ikke hvilken gang, står over for en sag, hvor man argumenterer for, at EU blander sig i et anliggende, som vi ikke har
overdraget beføjelse til, burde man i respekt for grundloven – i hvert
fald den respekt, vi er nogle her i salen der har – sige nej. Det var
det, der var min pointe før. Man kunne sige: I kan da gøre, hvad
I vil, Bruxelles, men det kommer bare ikke til at binde os. Det er

det, der er min anfægtelse, ligesom med Metockdommen og ligesom
med Lavaldommen osv. osv.
Så i forhold til retsstatsprincipperne: Jeg mener ikke, at EU
skal have beføjelser til at blande sig i landenes presseforhold eller
domstolsanliggender eller forsamlingsfrihed eller retsstatsprincipper
i bred forstand, for det åbner en ladeport for, at EU pludselig kan
komme og have en holdning til alverdens sager, som er nært forbundet med også danske anliggender. Derimod burde man måske være
en lille smule mere årvågen, i forhold til hvem man optager i EU. Og
hvis der endelig skulle være en kritik, kunne den jo passende foregå
i Europarådet.
Kl. 17:29

Fjerde næstformand (Trine Torp):
Hr. Jens Joel.
Kl. 17:29

Jens Joel (S):
Jeg må sige, at det står skidt til for hr. Morten Messerschmidt – og
også mere skidt, end det plejer – hvis man er nødt til at opfinde
problemer med EU og påstå ting, som ikke er rigtige. Jeg synes, at
hr. Morten Messerschmidt faktisk plejer at være i stand til at finde
på kritikpunkter, der er helt genuine. Det der vrøvl om, at regeringen
accepterer spørgsmålet omkring mindsteløn og det forslag, der ligger
fra Kommissionen, tror jeg ikke at vi kommer længere med. Men jeg
noterer mig, at der er fuld opbakning til Orbáns linje i Ungarn.
Kl. 17:29

Fjerde næstformand (Trine Torp):
Ordføreren.
Kl. 17:29

Morten Messerschmidt (DF):
Jeg tror simpelt hen, at den lille tale så åbenlyst taler for sig selv,
at der ikke er noget at knytte til den. Det ville simpelt hen være at
forskønne det, hr. Jens Joel sagde.
Kl. 17:30

Fjerde næstformand (Trine Torp):
Tak til hr. Morten Messerschmidt. Der er ikke flere korte bemærkninger. Den næste ordfører er fra Det Radikale Venstre, hr. Jens
Rohde.
Kl. 17:30

(Ordfører)
Jens Rohde (RV):
»Min nathue huer mig ikke./Kalotten ka Lotte jo få./Kasketten
ka skytten/benytte om natten/hvis ikke kadetten/med kutten vil ha
den,/og hitter jeg hatten/og hætten i hytten/kan ham hottentotten/og
skotten fra Vrå/få hittehathatten/og hyttehætten på!«
Jeg skal beklage over for formanden, at jeg bruger ordet hottentot, da det ikke er et ord, man må bruge mere. Men ikke desto
mindre har jeg valgt at starte mit indlæg med dette digt af Halfdan
Rasmussen, fordi det ikke giver mening. Og når jeg læser regeringens redegørelse, er det ikke, fordi den ikke giver mening – den
er jo faktisk på mange måder ganske udmærket. Den beskriver de
gode sider af samarbejdet, nødvendigheden af samarbejdet, og den
beskriver så også nogle problemstillinger, som vi har.
Men der, hvor det ikke giver mening for mig, og hvor den danske
debat blandt de såkaldt EU-positive partier i det hele taget ikke giver
mening for mig, er, at man godt kan opliste en række udfordringer
og problemer, men reelt set ikke gør noget ved dem, fordi man ikke
er villig til at erkende de systemfejl, som der er i forhold til de
udfordringer, vi står med, som er grænseoverskridende.

Tirsdag den 17. november 2020 (R 8)

Det gør man ikke, fordi man tydeligvis er bange for at virke for
EU-begejstret. Det må ikke hedde sig, at vi flytter mere magt til
det europæiske samarbejde. Men sandheden er jo, at når det gælder
klimaudfordringerne, når det gælder skattespekulation – som jeg
ved at udenrigsministeren jo beskæftigede sig meget med, da vi var
kollegaer i Europa-Parlamentet – når det gælder terrorbekæmpelse,
når det gælder migration, og når det gælder kriminalitet, for blot
at nævne nogle eksempler, så har nationalstaten jo for længe siden
spillet fallit. Ligesom den har det over for finansmarkederne, fordi vi
har fri bevægelighed for varer, tjenesteydelser, personer og kapital.
Det er jo det, som salig Svend Auken i sin tid sagde: Når først
man stemmer ja til det, ændrer man verden. Men hvis ikke man
har en tilstrækkelig stærk politisk overbygning til at håndtere de
udfordringer, som det giver – med alle de goder, der også kommer
med det, men med alle de udfordringer, som det også giver med
den frie bevægelighed – så ender man med en junglelov, og man
ender med et samarbejde, hvor det bliver de store, der tryner de små,
eller hvor det er finansmarkederne, der styrer det sammen med de
kriminelle.
Når jeg ser på de udfordringer, vi står med i Europa, og jeg så
læser regeringens redegørelse og løbende hører de her debatter, vi
har i Folketinget, kan jeg ikke lade være med at tænke på Anton
Chekhovs teaterstykke fra 1904, der hedder »Kirsebærhaven«. Jeg
ved ikke, om nogen af jer kender det, men det er faktisk skrevet som
en komedie – i dag opføres det kun som en tragedie.
Det handler om en familie, der har levet i landflygtighed, kommer hjem til deres fædrene gård, og til den hører en stor kirsebærhave. Men økonomien og gården er i forfald. Og der er mange, der
kommer med mange forslag til, hvad der kan gøres ved dette forfald
og ved de problemer, som familien står over for. Men alle forslag
bliver afvist; man vil ingenting. Og teaterstykket ender med, at familien forlader gården og kirsebærhaven – til lyden af kirsebærhaven,
der bliver fældet.
Det er jo det, der er problemet ved ikke at gøre noget, ved ikke
at turde tage fat om roden på de problemer, der er i det europæiske
samarbejde, ved ikke som et EU-positivt parti, der bekender sig til
EU-samarbejdet – fred være med dem, der ønsker os ud af EU og
slet ikke vil være med – at turde erkende, at der ganske enkelt er
behov for nogle grundlæggende forandringer. Og med dem er der jo
også behov for nogle traktatændringer. Det kræver det, hvis vi skal
kunne håndtere de problemer, de grænseoverskridende udfordringer,
som vi alle sammen ved vi står over for – jeg har nævnt nogle af
dem.
Kl. 17:36

Vi kan også tage vores rolle på den globale scene, altså vores
manglende evne til at føre udenrigspolitik og tale med én stemme i
de helt store spørgsmål: pandemibekæmpelse. Altså, vi nåede jo så
langt, da pandemien lige pludselig brød ud, at lande som Tyskland
og Frankrig lige pludselig ikke forstod, at single market betyder
single market, så de forbød såkaldt eksport af værnemidler internt i
EU, indtil Kommissionen jo så heldigvis trak dem på plads, hvad vi
jo netop har vores fællesskabs institutioner til, nemlig at sikre fællesskabet, så de enkelte lande ikke driver protektionisme og begynder
at eksportere problemerne til hinanden.
Men der er bare en række områder, hvor vi langtfra er stærke
nok til det. Og det er derfor, at jeg i mit spørgsmål til hr. Jan E.
Jørgensen spurgte, om Venstre ville være med til få sat gang i de
forhandlinger om et fremtidigt Europa, som vi jo i forvejen skal
diskutere, når den her konference om Europas fremtid på et eller
andet tidspunkt forhåbentlig bliver sat i gang. Og der synes jeg jo,
det ville være fornuftigt, om vi havde et ståsted i Folketinget, altså et
fælles ståsted, fordi de nationale parlamenter også skal spille en rolle
i den konference, således at regering og Folketing har nogle fælles
brudflader, som vi føder ind til den konference, så vi ikke endnu en

45

gang, som det er sket så ofte før, kommer for sent og ender med
at skulle sidde og rette et komma. Lad os dog gå aktivt ud i den
diskussion.
Men det kan vi jo ikke gøre hvert parti for sig, og jeg ved godt, at
der er mange ting, der skiller os. Ja, selvfølgelig er der det, men der
er jo ting, som burde kunne samle os.
Det er f.eks. skattespekulation, skattesvig; det er klimakampen;
det er kampen for at sikre en migration, så vi ved, hvem der opholder sig på europæisk jord. For min skyld kunne det også være en
kamp for lidt større lighed i Europa. For når vi konstaterer, at vi
har en stor tillidsgrad her i Danmark, og at vores lighed er med til
at knytte tingene sammen, så kunne det jo også godt være, at man
skulle prøve at kæmpe den kamp på europæisk plan.
Nu nævnte hr. Søren Søndergaard jo de domme og Kommissionens modstand mod f.eks. fagbevægelser, og at man har fået lov at
bekæmpe arbejdstagernes rettigheder – ja, for indtil nu har den frie
bevægelighed været den hellige gral i det europæiske samarbejde;
den står over alt andet. Det afspejles så i de domme, der bliver
afsagt.
Nu har vi måske en chance for at komme over til også at diskutere et socialt ansvarligt Europa og et bæredygtigt Europa på flere
planer. Det synes jeg at vi skulle gøre, og jeg synes, vi skulle tage at
komme i gang og så erkende, at vi har nogle smertegrænser.
Jeg ved godt, at jeg ikke får mit føderale Europa, men vi har alle
sammen vores smertegrænse, og vi kommer alle sammen til at føde
ind med noget, og så kan vi bruge det som platform til at gøre vores
indflydelse gældende til den konference om Europas fremtid, som
forhåbentlig så fører til noget, der er bedre og mere sammentømret
end det, vi har i dag.
Europas enhed og samling var en idé født af de få, den blev til
et håb for de mange, og den er i dag en nødvendighed for os alle.
Sådan sagde den første tyske kansler, Konrad Adenauer, i 1957, da
EU blev dannet. Hans ord fra dengang er efter min mening nøjagtig
lige så valide i dag, som de var i 1957.
Kl. 17:40

Fjerde næstformand (Trine Torp):
Tak for det. Der er to korte bemærkninger, indtil videre i hvert fald.
Først er det hr. Morten Messerschmidt.
Kl. 17:40

Morten Messerschmidt (DF):
Man må jo give hr. Jens Rohde, at han er både idealistisk og klar
i mælet og heroisk. Det, der er så bemærkelsesværdigt, er, at hvis
man hører hr. Jens Rohdes taler om Europa igennem tiden, så sidder
man tilbage med spørgsmålet: Gad vide, hvornår det stopper? For da
vi diskuterede Lissabontraktaten, og da vi diskuterede Nicetraktaten,
var hr. Jens Rohde med, og da vi diskuterede Maastrichttraktaten,
tror jeg også, at hr. Jens Rohde var med. Det var jeg ikke. (Jens
Rohde (RV): Det var hr. Morten Messerschmidt nok ikke). Det var
jeg ikke.
Men hver eneste gang vi har diskuteret nye traktater, har hr. Jens
Rohde sagt: Det er lige om hjørnet, så får vi det EU, som kan løse
problemerne; det, der kan skabe fred ude i verden; det, der kan løse
klimaproblemerne; det, der kan matche USA; det, der kan lave en
fælles udenrigspolitik.
Jeg husker tydeligt fra Lissabontraktaten, at man sagde, at flertalsafgørelserne ville skabe mere effektivitet, og at det, at vi fik
en egentlig udenrigsminister og en næstformand i Kommissionen,
skulle erstatte udenrigsministrene i landene og ville skabe en fælles
stemme osv. Alligevel hører vi hr. Jens Rohde stå her og sige: Det er
lige om hjørnet; vi er der ikke endnu; det er lige om hjørnet. Hvornår
slutter det, hr. Jens Rohde?

46

Tirsdag den 17. november 2020 (R 8)

Kl. 17:44

Kl. 17:41

Fjerde næstformand (Trine Torp):
Ordføreren.
Kl. 17:41

Jens Rohde (RV):
Det slutter da forhåbentlig aldrig. Og jeg har aldrig nogen sinde
foregøglet nogen, at det lå lige om hjørnet – tværtimod. Verden er
jo en dynamisk størrelse og ikke en statisk størrelse. Jeg ved godt,
det falder hr. Morten Messerschmidt meget svært at forstå, at verden
er dynamisk. Det er jo derfor, man hele tiden ønsker sig tilbage til
fordums tid. Men jeg har aldrig foregøglet nogen, at problemerne
ville blive løst lige her om hjørnet. Jeg erkender bare, også efter
de 10 år i Bruxelles, som vi jo havde i fællesskab, at der er nogle
systemfejl i det europæiske samarbejde. Hr. Morten Messerschmidt
burde faktisk anerkende, at jeg som EU-tilhænger siger, at der er
nogle systemfejl. Og skulle vi så ikke prøve at finde ud af at få åbnet
den traktat og så gøre noget ved de systemfejl? Så kan vi altid slås
om, hvad det er, der skal gøres ved dem. Men at sige, at der ikke
er systemfejl, i forhold til at vi i dag er 27 lande i det europæiske
samarbejde, hvad Lissabontraktaten ikke tog højde for andet end på
teknikken, mener jeg grænser til eskapisme.

Søren Søndergaard (EL):
Jeg synes, hr. Jens Rohde har ret i to ting, som hr. Jens Rohde sagde.
For det første har hr. Jens Rohde fuldstændig ret i, at den uhæmmede
fri bevægelighed for varer og kapital, varer og tjenesteydelser –
arbejdskraft, undskyld – er den hellige gral. For det andet har hr.
Jens Rohde jo ret i, at fordi det er det, dømmer Domstolen selvfølgelig altid til fordel for arbejdsgiverne, når de her ting kommer til
afgørelse. Det så vi med Waxholm-dommen.
Så når Jens Rohde frem til den konklusion: Derfor skal vi have
ændret traktaten. Og jeg er sådan set enig. Det er derfor, at vi flere
gange her i Folketingssalen har fremsat forslag om en social protokol, som skulle afhjælpe det problem.
Men så er det, at hr. Jens Rohde snakkede om fælles europapolitisk aftale, og så er det bare, jeg tænker: Er det Det Konservative
Folkeparti, der vil være med til det; er det Venstre, der vil være
med til det? Hvem forestiller hr. Jens Rohde sig skal indgå i den
europapolitiske aftale?
Kl. 17:45

Fjerde næstformand (Trine Torp):
Ordføreren.

Kl. 17:42

Fjerde næstformand (Trine Torp):
Hr. Morten Messerschmidt.
Kl. 17:42

Morten Messerschmidt (DF):
Det er vi jo enige om i en vis forstand. Det, der adskiller os, er
nok, at jeg betragter selve EU som værende fejlen, og at den fejl
aldrig nogen sinde vil kunne rettes, fordi EU i sig selv er antieuropa.
Det er der, hvor hr. Jens Rohde og jeg ser forskelligt på tingene.
Men det, der er bemærkelsesværdigt, er jo ikke, at vi er uenige.
Det, der er bemærkelsesværdigt, er, at hr. Jens Rohde altid har det
der synspunkt, at der lige er nogle fejl, vi skal rette, men hvis bare
vi får en præsident for Rådet, hvis bare vi styrker Kommissionens
beføjelser, hvis bare vi fjerner medlemslandenes initiativret, så er vi
der. Nu har hr. Jens Rohde så håbet på det i – hvad? 20 år eller 25
år? Eller hvor længe det er, han nu har kæmpet for sin sag. Men det
er stadig væk noget, vi ikke er helt i mål med. Hvornår stopper det,
hr. Jens Rohde?
Kl. 17:43

Fjerde næstformand (Trine Torp):
Tak!
Kl. 17:43

Jens Rohde (RV):
Jamen det stopper aldrig, og det europæiske samarbejde udvikler sig
jo heldigvis. Det udvikler sig, og hver eneste gang der er folk, der
i deres retorik står og afvikler det, så er der jo heldigvis nogle, der
rykker sammen i bussen. Det var det, vi så ved det sidste europaparlamentsvalg. Det var jo, at de mennesker, der ville Europa, viste, at
vi kunne sammen. For det europæiske samarbejde er, uanset hvad
man mener om selve konstruktionen og traktaten, helt grundlæggende ikke et problem, fordi det europæiske samarbejde bygger på, at vi
overkommer hinandens forskelle, for alternativet er, at vi eksporterer
problemerne til hinanden. Det er det, der er det smukke ved idéen,
hr. Morten Messerschmidt.

Kl. 17:45

Jens Rohde (RV):
Først og fremmest skal alle jo være indbudt til at deltage. Jeg nævnte
i den forbindelse, at alle jo har nogle smertegrænser, og dem må
vi ligesom prøve af, men vi må også prøve at respektere nogle af
de smertegrænser. Jeg har simpelt hen så svært ved at forstå, eller
jeg tror simpelt hen ikke på, at nogle ville erklære sig uenige, at
vi er nødt til at få gjort noget ved skattesnyd og skattehuller og
skattelylande på europæisk plan. Altså, alt andet er jo undergravende
for Danmark og den måde, vi finansierer vores velfærd på. Så det
burde vi jo have en fælles interesse i.
Så burde vi da kunne få nogle bukser ud af det stof og sætte os
ned og sige: Hvad gør vi så? Og så fremdeles på klimaområdet og
andre områder for at se, hvad der kan blive ud af det.
Jeg har siddet i Europa-Parlamentet – det er jo det mest fantastiske, synes jeg – hvor vi sad 751 mennesker fra de dengang 28
forskellige lande med vidt forskellige opfattelser, og der kunne vi
faktisk godt finde ud af at lave brede forlig om en lang række ting.
Det burde vi også kunne i det her hus.
Kl. 17:46

Fjerde næstformand (Trine Torp):
Hr. Søren Søndergaard.
Kl. 17:46

Søren Søndergaard (EL):
Jo, men nu var det ikke mig, der startede med at snakke om den
her fri eller uhæmmede bevægelighed som den hellige gral i EU
– det var hr. Jens Rohde. Og det var det, der var årsagen til, at
Domstolen dømte, som den dømte, så det er den, der skal gøres op
med. Og derfor bliver jeg nødt til at komme tilbage til: Hvem er det,
hr. Jens Rohde forestiller sig vil være med til at gøre op med det?
Er det Venstre? Er det Konservative? Altså, jeg synes, det er en fin
målsætning, og jeg vil meget gerne arbejde sammen med Radikale
Venstre om at få en social protokol. Men jeg får det bare ikke til at
rime med det andet, hr. Jens Rohde siger.
Kl. 17:47

Kl. 17:44

Fjerde næstformand (Trine Torp):
Tak. Hr. Søren Søndergaard.

Fjerde næstformand (Trine Torp):
Ordføreren.

Tirsdag den 17. november 2020 (R 8)

Kl. 17:47

Jens Rohde (RV):
Jeg synes jo ikke, at der er en modsigelse mellem at have fri bevægelighed og så have en reguleret bevægelighed, en fair bevægelighed
og en social protokol, som jeg også altid har argumenteret for. Det
har jeg jo faktisk altid gjort, fordi jeg mener, det er helt afgørende.
Det er ligesom, når jeg siger: En vis grad af lighed bør for en liberal
være et mål i sig selv. Hvorfor? Fordi man ellers ikke får al den
frihed, man ellers ønsker sig, fordi folk så vil vende sig imod den
– og det er jo det, vi ser i Europa. Det er jo frygten for den fri
bevægelighed, fordi den ikke er reguleret og dermed fører for mange
ulykker med sig.
Kl. 17:47

Fjerde næstformand (Trine Torp):
Tak. Der er ikke flere korte bemærkninger. Tak til hr. Jens Rohde.
Og den næste ordfører er fra Socialistisk Folkeparti, fru Anne Valentina Berthelsen.
Kl. 17:48

(Ordfører)
Anne Valentina Berthelsen (SF):
Tak for det. Som sædvanlig foregår debatten jo i de højere luftlag
her, og jeg skal så forsøge at spille ind som sådan ret ny EU-ordfører. Men det klarer vi jo nok.
Tak til ministeren for redegørelsen om EU-samarbejdet. Da vi
sidst debatterede udviklingen i EU og i EU-samarbejdet, var det
med klimavalget som bagtæppe. Borgerne gav os politikere en klar
opgave: Der skal handles på klimaudfordringerne, så kommende
generationer kan leve på en sund planet, og der skal handles i fællesskab. Kun gennem et stærkt europæisk fællesskab kan vi løse
klimaproblemerne.
Så kom covid-19 lige pludselig og vendte alt på hovedet, og det
stod jo klart, hvor udsatte vi er over for grænseoverskridende epidemier. Pandemien har i den grad testet det europæiske fællesskab,
som heldigvis har vist stor styrke og handleevne. Siden udbruddet
har EU-politik jo i ganske høj grad handlet om virussen, og det
kommer det nok til i lang tid fremover. Men der er mange andre
vigtige sager på dagsordenen, og der er nok at tage fat på.
Lad mig f.eks. nævne – i forlængelse af klima i EU – Kommissionens grønne dagsorden og det at gøre denne til en topprioritet
med præsentationen af en europæisk grøn pagt, bl.a. med en strategi,
som koncentrerer sig om biodiversitet, en jord til bord-strategi og en
strategi for at stoppe afskovning.
Vi har også fået et forslag til en europæisk klimalov, en bindende
klimalov, der skal lovfastsætte målet om et klimaneutralt EU og
et reduktionsmål for 2030. Og den skal jo så forhandles på plads
her i december. Heldigvis lykkedes det jo os i SF sammen med
andre partier at presse regeringen til at være mere stræbsomme i
forhandlingerne, end der egentlig var lagt op til. Danmark er jo så
nu helt i front i forhandlingerne om et europæisk 2030-mål, og flere
lande følger efter vores ambitiøse tilgang. Nu skal regeringen holde
fast, så vi kan få landet et ambitiøst klimamål i EU.
Også aftalen om MFF'en har et markant grønnere fokus end tidligere, og her har vi fra SF's side fået en række klare, grønne aftryk på
regeringens forhandlingslinje, som også kommet med i den endelige
MFF-aftale. F.eks. at udgifter under MFF'en ikke må gå til klima- og
miljøskadelige aktiviteter.
I genopretningsfonden, som forhåbentlig falder endeligt på plads
meget snart, er det også tydeligt, at den grønne omstilling og genopretningen af Europas økonomi hænger rigtig tæt sammen.
Som jeg sagde indledningsvis, har den alvorlige økonomiske krise i kølvandet på covid-19 været en test af EU’s beslutningsevne. EU
har reageret langt hurtigere og med mere omfattende tiltag end under

47

finanskrisen og har vist evne til at træffe store beslutninger hurtigt
og under vanskelige omstændigheder. Og det er utrolig godt.
EU skal efter min mening være en klub af retsstater, der effektivt
værner om grundlæggende rettigheder, fri presse, uafhængige domstole og en reel beskyttelse af mindretal. Desværre har flere lande
jo problemer med at leve op til de her helt basale standarder på det
område, og det går slet ikke.
I september afholdt Folketinget en høring om presset på EU’s
grundlæggende rettigheder, og her kom det jo tydeligt frem, hvordan
situationen for f.eks. kvinders og ikke-LGBT-personers rettigheder
er forværret i både Polen og Ungarn. Ungarn vedtog i foråret en
diskriminerende lov mod transpersoner, og i Polen har vi set, hvordan LGBT-fri zoner er blevet indført i flere områder. EU's hidtidige
tiltag har jo vist sig at være, desværre, en lille smule utilstrækkelige
i forhold til at styrke og klare de åbenlyse problemer, vi ser i flere
medlemslande.
Heldigvis har institutionerne jo så nu indgået et fornuftigt kompromis om en kobling mellem adgang til EU’s pengekasse og evnen
til at overholde grundlæggende retsstatsprincipper. Polen og Ungarn
har så truet med veto, men vi gør klogt i at holde fast og huske,
hvor mange penge de to lande modtager fra EU-kassen. Vores retsstatsprincipper er ikke til forhandling.
Kl. 17:52

Derudover er der jo spørgsmålet om en europæisk mindsteløn.
Kommissionen har en ambition om at løfte det sociale niveau i
EU, og det er en rigtig god ambition. Men filmen knækker, når
Europa-Kommissionen fremlægger et lovforslag om mindsteløn. For
det første fordi det er tvivlsomt, om der overhovedet er hjemmel
i traktaten til at regulere området. For det andet overlader vi i
Danmark lønspørgsmål til arbejdsmarkedets parter, og sådan skal
det naturligvis fortsætte. For det tredje ønsker vi hverken nu eller i
fremtiden regulering, der kan underminere den danske arbejdsmodel
hverken direkte eller indirekte. Og det er desværre det – som jeg ser
det – som Kommissionen lægger op til. Det er vi lodret imod.
Så er der redegørelsen om udviklingen i EU-samarbejdet. Den
rummer mange gode elementer, og vi ser i SF frem til at debattere
dem alle, også når vi skal i gang med konferencen om Europas
fremtid. Jeg vil bare lige nævne et par sager, som på bekymrende vis
er fraværende i redegørelsen. Nogle er blevet påtalt af de øvrige ordførere, bl.a. kampen mod skattely, som næsten er helt ude af ministerens redegørelse på nær et enkelt ord i slutningen. Det overraskede
mig meget, for den kamp er vigtigere end nogen sinde, og ministeren
har jo selv leveret utrolig flotte resultater på den dagsorden, mens
han sad i Europa-Parlamentet. Så det undrer mig.
Har regeringen helt glemt den kamp? For det har vi i SF i hvert
fald ikke. Det kunne jeg egentlig godt have tænkt mig blev udfoldet
lidt bedre. Jeg tror nemlig, at det også ligger ministeren på sinde, og
det må han gerne uddybe, hvis han får lejlighed til det.
En anden vigtig sag, der glimrede lidt ved sit fravær, er jo kampen for mere åbenhed i EU's institutioner. Vi har jo tidligere – og
jeg vil gerne gentage den opfordring over for regeringen – kastet os
helhjertet ind i den sag med alle kræfter, for lukkethed i Ministerrådet er et stort problem og udgør reelt det demokratiske underskud,
som EU ofte beskyldes for. Det her er noget af nøglen til at gøre det
europæiske samarbejde mere folkeligt. Derfor tænker jeg, at det også
er noget, vi bliver nødt til at bruge nogle flere kræfter på.
Med det vil jeg sige tak for ordet.
Kl. 17:55

Fjerde næstformand (Trine Torp):
Tak for det. Der er et par korte bemærkninger. Først er det hr. Søren
Søndergaard.

48

Tirsdag den 17. november 2020 (R 8)

Kl. 17:55

Søren Søndergaard (EL):
Tak til SF's ordfører for talen. Jeg har to spørgsmål. For det første
nævnte SF's ordfører, at man gerne så, at der hurtigt kom udbetalinger fra genopretningsfonden. Nu er det jo sådan, at Ungarn og Polen
har blokeret for etableringen af hele den her fond. Det er noget, der
skal godkendes i alle lande, så det kan de jo gøre. Så er der ligesom
to muligheder: Enten at der ikke kommer udbetalinger fra den, eller
at man giver tilstrækkelige indrømmelser til Ungarn og Polen, så de
accepterer den. Hvilken af vejene mener SF man skal vælge?
Det andet spørgsmål var det med, at SF's ordfører nævnte spørgsmålet om mindsteløn, og jeg var jo fuldstændig enig i det, SF's
ordfører sagde. Jeg vil bare lige høre, om det også er SF's politik i
Europa-Parlamentet.

en bedre måde at gøre det på; og for det tredje ville jeg ikke være
så sikker, som hr. Jens Rohde er, i forhold til ordlyden af det forslag,
som Kommissionen har lagt frem, og at man dermed kan garantere,
at det her ikke vil betyde noget for det danske arbejdsmarked.
Det er jo netop det, der er bekymringen i f.eks. fagbevægelsen,
der sidder med det her til daglig. De er bekymrede for, om det her
er en glidebane, og om der f.eks. vil være en indirekte påvirkning
af den danske model. Og hvis der er det, vil det jo være katastrofalt
for vores måde at gøre det her på. Derfor tror jeg egentlig ikke, at
det her er måden at fremme kollektive overenskomster på, hverken i
Danmark eller i resten af Europa.
Kl. 17:59

Fjerde næstformand (Trine Torp):
Hr. Jens Rohde.

Kl. 17:56

Fjerde næstformand (Trine Torp):
Ordføreren.
Kl. 17:56

Anne Valentina Berthelsen (SF):
I forhold til det første vil jeg gentage en af mine sætninger, nemlig at
retsstatsprincipperne ikke er til forhandling. I forhold til det sidste er
SF's holdning til mindsteløn både her og i Europa-Parlamentet den,
jeg har ridset op. Vi mener ikke, at EU skal blande sig i, hvordan vi
fastsætter løn- og arbejdsvilkår på det danske arbejdsmarked. Sidst
jeg tjekkede med de skrappe damer i Europa-Parlamentet, som også
sidder der på vegne af SF, mente de sådan set også det.
Kl. 17:57

Fjerde næstformand (Trine Torp):
Ønsker hr. Søren Søndergaard yderligere en kort bemærkning? Nej.
Så er der en kort bemærkning fra hr. Jens Rohde.
Kl. 17:57

Jens Rohde (RV):
Tak for en fin tale – men ikke desto mindre støtter de jo lovforslaget.
De støtter i hvert fald, at man har en lidt anden tilgang til det end
den, som fru Anne Valentina Berthelsen giver udtryk for. Og det
gør de jo af to grunde: Den ene er, at der også er noget, der hedder
solidaritet med dem, der er ikkedanske, altså de mennesker, som er
på et arbejdsmarked, hvor man ikke kan lave kollektive overenskomster, fordi organisationsprocenten er for lav. Det er den ene grund.
Den anden er, at der jo også er nogle, der har erkendt, at det her
ikke på nogen måde kommer til at få nogen påvirkning af de danske
overenskomster.
Hvor vil fru Anne Valentina Berthelsen påvise, at det her kommer til at få indflydelse på det danske arbejdsmarked og på løndannelsen på det danske arbejdsmarked? Det vil jeg meget, meget gerne
se, al den stund at det her lovforslag fra Kommissionen jo stort set
ikke taler om andet, end at man skal fremme kollektive overenskomster.
Kl. 17:58

Fjerde næstformand (Trine Torp):
Ordføreren.
Kl. 17:58

Anne Valentina Berthelsen (SF):
Jo, men som jeg også sagde i talen, er vi jo solidariske over for ideen
med, at man sikrer bedre lønindkomster andre steder i Europa, andre
steder, hvor man ikke har kollektive overenskomster. Vi synes bare,
at metoden er forkert, og det synes vi for det første, fordi mindstelønnen ikke i sig selv er en garanti for, at man har ordentlige løn- og
arbejdsvilkår; for det andet mener vi, at kollektive overenskomster er

Kl. 17:59

Jens Rohde (RV):
Jeg har også beskæftiget mig med det her i rigtig mange år, bl.a. i
meget tæt samarbejde med 3F. Det er sjovt nok, for det, man siger,
er jo lidt selvmodsigende: Der er ikke hjemmel til det, for på den ene
side siger man, at der ikke er hjemmel til det, og på den anden side
siger man, at domstolen kommer og bestemmer noget.
Artikel 155, stk. 1 litra b er det sted, hvor man henter hjemmel
til at understøtte ordentlige arbejdsvilkår. Og der, hvor man så har
sikkerheden i forhold til domstolsafgørelserne, er jo i stk. 5, hvor der
står, at der ikke må være en direkte lønpåvirkning, og det burde jo
sådan set betrygge SF om, at man her kan være med til at fremme
bedre arbejdsvilkår for alle, og at der samtidig er pænt lukket af for
yderligere domstolsinitiativer.
Kl. 18:00

Fjerde næstformand (Trine Torp):
Tak. Ordføreren.
Kl. 18:00

Anne Valentina Berthelsen (SF):
Det betrygger mig bestemt ikke, ligesom det heller ikke betrygger
fagbevægelsen. Og jeg vil egentlig godt anfægte idéen om, at der
skulle være hjemmel til det her, for det er der jo meget delte meninger om, også når vi spørger i Bruxelles og hos juristerne i Kommissionen og i Rådet for den sags skyld.
Så altså, jeg synes, vi skal starte med principielt at spørge, om det
her overhovedet er tilladt på EU-plan, for det mener jeg ikke. Dernæst kan vi så forholde os til, om forslaget bliver presset igennem,
og hvad vi så kan gøre.
Kl. 18:00

Fjerde næstformand (Trine Torp):
Så er der en kort bemærkning fra hr. Morten Messerschmidt.
Kl. 18:00

Morten Messerschmidt (DF):
Det påkalder sig selvfølgelig ros, når SF's ordfører afviser, at EU
skal blande sig i danske lønforhold og arbejdsmarkedsanliggender.
Det, der så kan undre, er, hvorfor SF mener, at EU så skal blande
sig i f.eks. danske medieforhold eller forsamlingsfriheden eller andre
retsstatsprincipper. Det forstår jeg simpelt hen ikke.
Altså, man kan have et så ædrueligt og klart standpunkt i relation
til arbejdsmarkedspolitikken og sige: Hertil og ikke længere! EU
skal ikke blande sig. Men i samme tale har man den opfattelse, at
EU skal blande sig i fuldstændig fundamentale forhold vedrørende
fortolkningen af vores grundlov. Kan fru Anne Valentina Berthelsen
forklare det?

Tirsdag den 17. november 2020 (R 8)

Kl. 18:01

Fjerde næstformand (Trine Torp):
Ordføreren.
Kl. 18:01

Anne Valentina Berthelsen (SF):
Det er lidt uklart for mig, præcis hvad det er, hr. Morten Messerschmidt refererer til. Det ville være rart med et konkret eksempel,
for nu er jeg jo ny ordfører. Men når det så er sagt, forholder jeg eller nogen andre SF'ere sig ikke særlig principielt til EU. Det synes vi
ikke er hensigtsmæssigt. På nogle områder, f.eks. på et område, hvor
vi har et kollektivt overenskomstreguleret arbejdsmarked i Danmark
med den danske model, er det meget uhensigtsmæssigt, også fordi
vi kan se, at det måske ville virke andre steder, og bliver bakket op
i det af f.eks. Sverige. Og på andre områder kan vi se fornuften og
frugterne af et stærkt EU-samarbejde om nogle af de værdier, vi har
tilfælles. Det vil nok være sådan mit indledende svar.
Kl. 18:02

Fjerde næstformand (Trine Torp):
Hr. Morten Messerschmidt.
Kl. 18:02

Morten Messerschmidt (DF):
Jamen fru Anne Valentina Berthelsen behøver ikke at overbevise
mig om, hvorfor EU ikke skal blande sig i lønforhold. Der er vi helt
enige. Jeg bemærkede bare, at fru Anne Valentina Berthelsen i sin
tale sagde, at det var godt, at EU kunne gribe ind, hvis der skete
ting inden for retsstatsprincipper, som fru Anne Valentina Berthelsen
ikke brød sig om. Det kunne f.eks. være, at EU så ikke brød sig om
de regler, vi har for partistøtte i Danmark. Hvorfor er det, når EU ikke skal blande sig i løndannelsen, at eksempelvis fru Anne Valentina
Berthelsen og Socialistisk Folkeparti gerne vil have, at EU blander
sig – nu bliver jeg så meget konkret – i danske transparensregler i
forhold til partistøtte?
Kl. 18:02

Fjerde næstformand (Trine Torp):
Ordføreren.
Kl. 18:02

Anne Valentina Berthelsen (SF):
Jeg er ikke så godt inde i transparensregler i forhold til partistøtte,
men jeg vil meget gerne fortsætte den samtale med hr. Morten Messerschmidt uden for salen.
Kl. 18:03

Fjerde næstformand (Trine Torp):
Der er ikke flere korte bemærkninger. Tak til SF's ordfører. Den
næste ordfører er fra Enhedslisten, og det er hr. Søren Søndergaard.
Kl. 18:03

(Ordfører)
Søren Søndergaard (EL):
Først vil jeg sige tak for redegørelsen. Dernæst vil jeg sige, at der jo
er rigtig mange ting, man kunne gribe fat i i den her diskussion, og
det er klart, at den her periode, vi har befundet os i, siden vi havde
den sidste diskussion – det tror jeg vi havde i februar, dvs. det er 8
måneder, der er gået siden – jo har stået i coronaens tegn. Og det har
selvfølgelig lagt en ramme om alt, hvad der er foregået i EU.
Men jeg vil alligevel fastholde, at de fundamentale problemer
i EU og de fundamentale udfordringer, som EU, EU-landene, EUsamarbejdet og Europa står over for, i virkeligheden er de samme,
nemlig karakteriseret af en trefoldig krise: dels klimakrisen, dels den
sociale krise, dels krisen i retsstaten.

49

Når vi ser på klimakrisen, er der ikke nogen tvivl om, at der vedtages grønne tiltag i EU. Der er vel ikke det sted i verden, hvor der
ikke vedtages grønne tiltag. Vores opfattelse er bare, at man bliver
nødt til at se ethvert grønt tiltag ikke for sig selv, men i forhold til
hvad der er nødvendigt. Mener man, at det er rigtigt, at vi skal nå
et bestemt mål inden 2050, og mener man, at den linje, der ligger i
Parisaftalen, er rigtig, er det jo ikke et hvilket som helst skridt, der
er godt. Så er der skridt, der er for små og for begrænsede, og som
ikke bringer os tilstrækkelig tæt på målet. Og der bliver vi bare nødt
til at sige, at der havde vi jo en historisk mulighed, med MFF'en, for
for alvor at få sat kød og blod på en klimapolitik, og den blev ikke
udnyttet.
Det er ikke, fordi der ikke i MFF'en er lagt op til, at der nogle
steder kan ske mere, end der skete før; det kan der sagtens, det får vi
se, om der gør, det vil fremtiden vise. Men selve MFF'en garanterer
det på ingen måde. Og vi har jo haft diskussionerne gentagne gange,
altså hele det der med, at man automatisk regner landbrug ind som
grønt, og at havnevirksomhed indgår med en vis klimapåvirkning
osv., uden at man overhovedet reelt aner det. Men altså, frem for alt
må vi jo sige, at de målsætninger, som er stillet op for EU, eller som
vi kan forvente bliver det meget snart, er for begrænsede i forhold til
at nå målet.
Vi har jo haft diskussioner i Folketingets Europaudvalg om, om
regeringen skulle stille større målsætninger op. Det har regeringen
afvist, og det har regeringen jo afvist med den relativt gode begrundelse, at man ikke regnede med at få det igennem, og at man derfor
ville isolere sig, hvilket jo i sig selv er en erkendelse af problemet.
På den måde mener vi sådan set, at EU desværre ikke er en løsning
i forhold til klimakrisen, heller ikke selv om der kommer en masse
grønne tiltag; man er stadig væk en del af problemet.
Vi må indrømme, at vi ser med stor interesse på den udtalelse,
som er kommet fra Boris Johnson her for nylig, om, at man i Storbritannien vil forbyde benzin- og dieselbiler fra 2030. Det er jo en
frihed, man har, når man ikke er medlem af EU. Altså, så har man
jo muligheden for, hvis man vil, at tage radikale, drastiske skridt
for at sikre klimaforbedringer. Det er ikke noget, som vi andre kan,
i hvert fald ikke hvis vi vil handle i overensstemmelse med EU's
lovgivning.
Det andet punkt er den sociale krise, hvor man jo ikke kan sige
at der er sket store fremskridt. Hvis hr. Jens Rohde var her, ville han
jo nok utvivlsomt nævne, at det vil vi så få med mindstelønnen. Men
der er en meget fundamental ting, jeg ikke forstår omkring den der
mindsteløn. Og det er jo den fundamentale ting, der går på, at hvis
der er lande, der mener, at det er en god idé at have en mindsteløn,
hvorfor indfører de den så ikke bare? Altså, hvad er grunden til, at
EU skal ind over for at indføre en mindsteløn? Vi ved, at Tyskland
er meget store tilhængere af en mindsteløn, men Tyskland har en
mindsteløn. Den er ganske vist ikke rigtig til at leve af, men det
kunne de jo bare ændre selv. Og hvis folk vil have en mindsteløn i
de forskellige lande, kan de jo bare stemme på nogle politikere, der
lover dem en mindsteløn. Altså, det er meget svært at se, hvorfor EU
skal blandes ind i det her, især når vi ved, hvad det betyder at blande
EU ind i det her område.
Kl. 18:08

Altså, da vi blev medlem af EU i sin tid, fik vi jo løftet om, at
nødderne knækker vi selv, og arbejdsmarkedet ville man ikke blande
sig i. Så kom Vaxholmdommen efter en lang række andre domme
– der var Rüffertdommen, Viking Line-dommen, Luxembourgdommen osv. Og da Vaxholmdommen var under behandling nede i Bruxelles, eller i Luxembourg var det vel, så sendte den daværende
statsminister, Anders Fogh Rasmussen, et brev ned til Domstolen i
Bruxelles, og i det brev står der:
Hov, hov, stop! Det var en betingelse for den danske indmeldelse
i EU, at I ikke blandede jer i arbejdsmarkedspolitik, og hvis I allige-

50

Tirsdag den 17. november 2020 (R 8)

vel blander jer i arbejdsmarkedspolitik, må I i hvert fald ikke gå ind
og forholde jer til konfliktretten eller begrænse konfliktretten.
Det skrev hr. Anders Fogh Rasmussen faktisk i et brev til domstolen, og domstolen sagde jo rend og hop og vedtog, at den absolut
ville blande sig i det. Det viser jo, synes jeg, meget godt det problem, man kommer ind i, hvis man fra EU's side begynder at lovgive
på det her område. For så vil EU-Domstolen i en given situation
kunne finde nogle veje. Her var det argument, man brugte, den frie
bevægelighed for arbejdskraft, hvilket altså satte lønmodtagerrettigheder ud af kraft.
Så har der også været det her spørgsmål om krisen i retsstaten, og
det synes jeg sådan set er meget alvorligt. Hr. Morten Messerschmidt
kan jo have ret, når han spørger: Hvorfor skal man dog blande sig
i det og det ene og det andet? Men man bliver jo nødt til bare at
sige: Det er ikke nogen menneskeret at være medlem af EU. Altså,
hvis folk vil lave et diktatur, kan de jo selvfølgelig gøre det, men det
er jo ikke et krav og en menneskeret at være med i EU, og det er
heller ikke nogen menneskeret, at de andre i EU ikke siger: Så kan
I ikke være med her. Enhver forening har nogle spilleregler, og de
spilleregler må den forening jo definere.
Spørgsmålet er, om vi vil have sådan en slags NATO, hvor de
mest bestialske diktaturer – i sin tid var det Tyrkiet, Portugal, Grækenland, Spanien osv. – kunne være med, eller om man vil lave en
klub, hvor man siger: Det her er altså for lande, som vi opfatter som
demokratier. Og hvor går grænsen? Ja, det er da klart, at der er et
politisk element i det svar. Altså, en del af det er der da et politisk
element i, nemlig i forhold til hvor man lægger den her grænse.
Det, der er problemet i dag, er, at man kontrollerer folk i forhold
til den grænse, før de bliver medlemmer, men i det øjeblik, de er
blevet medlem, har man ikke noget redskab til dem. Og det vil sige,
at ethvert land ved: Hvis bare vi opfører os ordentligt, indtil vi er
kommet ind, så kan vi te os tosset bagefter, og man kan ikke komme
efter os, fordi man har den her sindrige artikel 7, man har den her
særlige proces, der går ud på, at hvis bare man kan finde én allieret,
kan man reelt ikke stilles til ansvar.
Det vil sige, at Ungarn vasker Polens hænder og Polen vasker
Ungarns hænder – der kunne sikkert nævnes flere lande – og man
kan reelt ikke gøre noget. Selvfølgelig mener hr. Morten Messerschmidt også, at der burde være en grænse. Kunne man forestille
sig, at Nazityskland var medlem af EU? Nej, vel. Altså, det er jo
fuldstændig absurd at forestille sig, selv hvis Mussolini holdt hånden
over Nazityskland. Naturligvis kan man ikke forestille sig det. Og
derfor bliver vi jo nødt til at diskutere, hvad man gør her.
Det var en afgørende ting i MFF'en. Og statslederne fejlede megastort – megastort! – og skød det til hjørne og sagde: Det må vi
ordne i en eller anden proces i forhold til nogle tilskud, hvor vi kan
klare det med et kvalificeret flertal.
Der var bare et problem, og det var, at man jo ikke forhindrede,
at Ungarn og Polen stadig væk kunne nedlægge veto mod genopretningsfaciliteten. Og det er jo det, jeg nu har meddelt: Genopretningsfaciliteten kommer ikke i gang, medmindre den mekanisme, som
kan tage tilskud fra os, når vi overtræder menneskerettigheder eller
retsstatsprincipper, får lov at gå igennem.
Så er vi i en blokeret situation, og så må alle jo gøre op med sig
selv, hvad de vil. Altså, der var engang en, der sagde: Jeg vil ikke
være medlem af en klub, der vil have mig som medlem. Jeg synes
da, at vi må gøre op med os selv, hvilken klub vi vil være med i,
og jeg synes, vi må sige, at hvis ikke man kan få igennem, at man
kan sige fra over for lande og smide lande ud, som ikke lever op til
almindelige retsstatsprincipper, så er det ikke en klub, vi ønsker at
være medlem af, så er det ikke en klub for os.
Derfor fører det spørgsmål om retsstaten i virkeligheden til en
konfrontation; en konfrontation, som måske må føre til en gendan-

nelse af EU. Og der får vi jo så at se, om alle de smukke principper i
virkeligheden er smukke principper, eller om det bare er ord. Tak.
Kl. 18:13

Fjerde næstformand (Trine Torp):
Tak for det. Der er et par korte bemærkninger og først til hr. Morten
Messerschmidt.
Kl. 18:13

Morten Messerschmidt (DF):
Jeg forstår, at Enhedslistens ordfører er tilhænger af, at EU får den
her nye retsstatsmekanisme, altså, hvor EU kan gå ind og sige til landene på fundamentale områder som pressens forhold, fundamentale
frihedsrettigheder osv., at det der duer ikke, her bliver I dømt. Det er
jo et helt legitimt synspunkt at have: at EU skal have den beføjelse.
Det, jeg bare ikke forstår, er, at den bekymring, som hr. Søndergaard
tidligere gav udtryk for, i forhold til hvordan domstolen f.eks. fortolker frihedsreglerne i traktaten, altså den fri bevægelighed, varer,
kapital, tjenesteydelser osv., hvor man har haft en meget ekspansiv
fortolkning, der jo har ført til angreb mod den skandinaviske arbejdsmarkedsmodel og flere andre ting, som hr. Søndergaard ikke holder
os tilbage fra at kritisere. Hvordan kan det være, at hr. Søren Søndergaard ikke har den tilsvarende bekymring i forhold til noget så vitalt
som ytringsfrihed, forsamlingsfrihed, retsstat, partistøtteregler osv.
– alle de ting, som konstituerer selve retsstaten, selve demokratiet?
Der har hr. Søren Søndergaard ingen bekymringer for, at EU-Domstolen har en ekspansiv fortolkningsstil.
Kl. 18:14

Fjerde næstformand (Trine Torp):
Ordføreren.
Kl. 18:14

Søren Søndergaard (EL):
Altså, jeg synes, hr. Morten Messerschmidt ligesom kommer uden
om det faktum, at man selv kan bestemme, hvilken klub man vil
være medlem af. Der kan jo godt være nogle regler i en klub, der
hedder, at om sommeren spiller vi fodbold, og om vinteren spiller vi
bridge, og hvis man ikke vil indordne sig under det, skal man nok
finde en anden klub at være medlem af. Man kan sagtens have en
klub, hvor man siger: EU skal ikke via domstolsafgørelser og regler
om det indre marked blande sig i landenes arbejdsmarkedsforhold,
men de skal selvfølgelig overholde elementære retsstatsprincipper
og demokratiske spilleregler. Selvfølgelig kan man da have sådan en
klub.
Kl. 18:15

Fjerde næstformand (Trine Torp):
Hr. Morten Messerschmidt.
Kl. 18:15

Morten Messerschmidt (DF):
Jeg bestrider ikke, at verden historisk set har været fuld af – og sikkert ikke er færdig med at avle – vanvittige klubber. Det er slet ikke
det, det handler om. Det, det handler om, er den ubalance, der er i
hr. Søren Søndergaards argumentation. Altså, når man er bange for,
at regler, der handler om den fri bevægelighed for arbejdstagere og
serviceydelser, undergraver f.eks. et overenskomstsystem i Sverige
– det er det, Lavaldommen handler om – hvordan kan det være, at
man så overhovedet ingen bekymring har i forhold til at overdrage
EU beføjelser til at definere f.eks. ytringsfriheden eller forsamlingsfriheden eller fundamentale retsprincipper, som hr. Søndergaard lidt
ukonkret kalder det?

Tirsdag den 17. november 2020 (R 8)

Kl. 18:18

Kl. 18:16

Fjerde næstformand (Trine Torp):
Ordføreren.
Kl. 18:16

Søren Søndergaard (EL):
Det er, fordi vi mener at der er noget, der hedder grundlaget for et
internationalt samarbejde, og det er demokrati, menneskerettigheder
og retsstatsprincipper. Det synes vi. Og vi forestiller os ikke en situation, hvor man skal gå ind og være nitty-gritty , i forhold til hvordan
folk fortolker et eller andet. Det er et spørgsmål om, hvis folk bryder
afgørende med det. Altså, vi ser ikke for os, at spørgsmålet om den
danske partistøttelovgivning skal afgøres i Bruxelles, men det er
klart, at man kan lave nogle ting, der gør, at man kommer så langt
ud, at man kan sige: Okay, den her klub kan I altså ikke være med i.
Kl. 18:16

Fjerde næstformand (Trine Torp):
Så er det hr. Jens Rohde.
Kl. 18:16

Jens Rohde (RV):
Men hvad er det for andre klubber, hr. Søren Søndergaard vil være
medlem af? Jeg har lidt svært ved at finde dem. Det er det ene
spørgsmål. Det andet går netop på retsstatsprincipperne, fordi jeg er
helt enig i, at der jo er nogle grundlæggende fejl, men så kommer vi
tilbage til det, jeg mener der er problemet, nemlig vores traktat.
I artikel 7 er det jo beskrevet, hvordan man træffer beslutning
om, hvorvidt et land overtræder retsstatsprincipperne, altså artikel
2, eller ej. Den afgørelse er politisk. Ser hr. Søren Søndergaard et
problem i, at den afgørelse er politisk? Nu, hvor vi taler så meget
om domstolene: Vi har travlt med sige, domstole, domstole, men
var det ikke bedre – og lad mig vende spørgsmålet om – at sådan
en beslutning bliver truffet af domstolene, i stedet for at det er en
politisk afgørelse? Det er jo det, vi klager over, altså at Polen og
Ungarn får politisk indflydelse på deres juridiske anliggender.

Jens Rohde (RV):
Men det er jo derfor, jeg ønsker en forfatningsdomstol: Så kan man
få en juridisk afgørelse på, hvorvidt et land eller EU-samarbejdet
overtræder borgernes rettigheder, nøjagtig som man har det i Tyskland, hvor hver borger og hver bundesland kan anmelde en sag til
domstolen i Karlsruhe. Hvis Berlin går ind og træffer nogle beslutninger, som de jævnfør den tyske forfatning ikke har ret til, så kan
domstolen til enhver tid bringes op. Det kunne da været en meget
fin anordning, kunne det ikke? Og så lige til det der med klubben:
Hvilken klub er det, hr. Søren Søndergaard gerne vil være medlem
af?
Kl. 18:19

Søren Søndergaard (EL):
Jamen altså, vi ønsker jo et styrket nordisk samarbejde. Det er fuldstændig åbenlyst. Det har vi jo sagt mange gange. Det er det, vi
ønsker. Så ønsker vi i øvrigt at være med i en lang række af de
klubber, som eksisterer: Vi ønsker en styrket rolle til Europa-Rådet,
vi ønsker en styrket rolle til OSCE, vi ønsker en styrket rolle til FN.
Der er massevis af klubber, man kan være medlem af. Og så ønsker
vi, at man finder et samarbejde i Europa, og vi tror, at tiden går i
den retning: At man finder et samarbejde i Europa, hvor flere kan
være med på mere lige vilkår. Det tror jeg man bliver nødt til nu,
hvor Storbritannien har meldt sig ud; jeg tror, man bliver nødt til at
arbejde i den retning.
Kl. 18:20

Fjerde næstformand (Trine Torp):
Tak. Så er det hr. Henrik Dahl.
Kl. 18:20

Henrik Dahl (LA):
Jeg har bare bedt om ordet, fordi jeg gerne vil udtrykke min store
glæde over, at hr. Søren Søndergaard citerer Marx fra Folketingets
talerstol – når det er Groucho Marx.

Kl. 18:17

Fjerde næstformand (Trine Torp):
Ordføreren.

Kl. 18:20

Søren Søndergaard (EL):
Hvad sagde hr. Henrik Dahl? Når jeg gør hvad?
Kl. 18:17

Søren Søndergaard (EL):
Nej, for en politisk afgørelse kan træffes inden for rammerne af et
mellemstatsligt samarbejde. Det kan jo sagtens være forpligtende. Vi
ser nøjagtig det samme i andre internationale forsamlinger. Der kan
man jo også beslutte, at et land ikke skal være med og ekskludere
et land. Det er tidligere sket med f.eks. Tyrkiet fra Europarådet,
hvor man har smidt Tyrkiet ud, fordi de overtrådte de fundamentale
regler. Så der er ikke noget problem i det.
Det er klart, at hvis man vil have den slags ting afgjort af en
domstol, så kommer man ind på det, hr. Morten Messerschmidt
siger, med en overnational myndighed af en helt anden karakter. Vi
ønsker, og det har vi jo sagt mange gange, et forpligtende mellemstatsligt samarbejde. Det er det, vi ønsker, det er det, vi arbejder for,
og i den sammenhæng vil der ikke være noget som helst problem i,
at man politisk beslutter, hvem der kan være med i det samarbejde.
Kl. 18:18

Fjerde næstformand (Trine Torp):
Hr. Jens Rohde.

51

Kl. 18:20

Forhandling
Fjerde næstformand (Trine Torp):
Hr. Henrik Dahl igen.
Kl. 18:20

Henrik Dahl (LA):
»Jeg vil ikke være medlem af en klub, der vil have mig som medlem« er et Marx-citat. Det er et Groucho Marx-citat, og det er jeg
rigtig glad for at høre.
Kl. 18:20

Søren Søndergaard (EL):
Det er et fantastisk citat. Den anden Marx burde måske også have
skrevet det, men det gjorde han ikke, og jeg krediterer den, der har
skrevet det.
Kl. 18:20

Fjerde næstformand (Trine Torp):
Tak for det. Så er der ikke flere korte bemærkninger til Enhedslistens
ordfører. Og den næste ordfører, jeg kan se i salen, er fra Nye
Borgerlige, så værsgo til hr. Peter Seier Christensen.

52

Tirsdag den 17. november 2020 (R 8)

Kl. 18:21

(Ordfører)
Peter Seier Christensen (NB):
Tak for ordet, og tak til udenrigsministeren for redegørelsen om
udviklingen i EU-samarbejdet. 2020 har stået i coronapandemiens
tegn, og det gælder også for EU. De fysiske rådsmøder har i mange
tilfælde været aflyst eller afviklet i begrænset omfang. Der har i
stedet været afholdt et stort antal uformelle videokonferencer ofte
indkaldt med kort varsel og med sent fastlagte dagsordener. Det
har vi også mærket i Europaudvalget, hvor mange sager er blevet
fremlagt skriftligt og hastigt. EU har også, ganske som forventet,
benyttet krisen til at fremme EU.
Det er lykkedes at få gennemført en genopretningsfond på 750
mia. euro, 5.600 mia. kr. Af de 5.600 mia. kr. skal godt halvdelen gives som tilskud, og det vil sige, at landene ikke skal betale pengene
tilbage. I praksis vil det blive en overførsel af penge fra Nordeuropa,
herunder Danmark, til bl.a. Sydeuropa. Særlig Italien og Spanien
kan forvente massiv støtte. Det er aldrig før sket i EU's historie, at
landene optager lån i fællesskab og overfører pengene til udvalgte
lande. Det er et uhørt skridt, som bryder med al hidtidig tradition, for
landene har ansvaret for deres egen økonomi. Hvis de låner penge,
skal de naturligvis også betales tilbage.
Det har aldrig tidligere været muligt at gennemføre pengeoverførsler mellem landene på denne måde, men man bruger coronakrisen som løftestang, og så er denne barriere nu blevet nedbrudt. Og
er det først sket en gang, danner det præcedens, og det vil være
nemmere at gøre igen. Derfor er det helt afgørende, hvis det sker –
EU vil være noget ganske andet, end det var før.
Danmarks årlige regning til EU-budgettet kommer desuden til
at stige voldsomt. Danmarks regning bliver 4,5 mia. kr. dyrere om
året. EU arbejder hårdt for, at EU's såkaldte egne indtægter skal
øges. Fantasien er stor. Det drejer sig om en plastafgift. Kommissionen opfordres til i første halvdel af 2021 at fremsætte forslag om
nye egne indtægter vedrørende en digitalafgift og en CO2-grænsetilpasningsmekanisme. Kommissionen vil endvidere fremsætte forslag
vedrørende nye egenindtægter baseret på kvotehandel samt arbejde
på øvrige egne indtægter, herunder potentielt en finansiel transaktionsskat. Det er en helt uacceptabel glidebane, som sættes i gang.
Forhandlingerne om Storbritanniens fremtidige forhold til EU
er forløbet hen over året, og forhandlingsforløbet har også været
vanskeliggjort af covid-krisen. En forlængelse af overgangsperioden
ud over 2020 er ikke blevet ønsket af Storbritannien, og en aftale
skal derfor landes lige nu. Risikoen for no deal er reel. Vi håber
stadig i Nye Borgerlige, at det lykkes at blive enige om en aftale,
men det vil vi få at se i løbet af de kommende dage.
Kommissionens asyl- og migrantpagt adresserer i regeringens
optik ikke spørgsmålet om grundlæggende årsager og incitamenter
til migration i tilstrækkelig grad. Det er vi i Nye Borgerlige enige
i, om end vi måske lægger noget andet i formuleringen. Vi er nødt
til at ændre kurs og indføre en praksis, så mennesker, der forsøger
at komme til Europa, afvises. Det er den eneste effektive måde at
stoppe tilstrømningen på. I sidste ende er det kun nationalstaterne
selv, der kan løse migrationsproblemerne. Eksempelvis reagerede
Ungarn hurtigt efter krisen i 2015 og tog sagen i egen hånd ved at afvise migranter og opretholde lukkede grænser. Den prompte reaktion
og beskyttelse af egne grænser var årsagen til, at tilstrømningen til
Ungarn stoppede.
Den såkaldte solidaritetsmekanisme i EU's nye asyludspil er endnu et slet skjult forsøg på at distribuere de afrikanske og mellemøstlige migranter mellem EU's medlemslande. Heldigvis er Danmark i
kraft af retsforbeholdet ikke forpligtet til at tilslutte sig dette, og jeg
har svært ved at se for mig, at flertallet af EU-landene vil acceptere
forslaget. De fleste lande ønsker ikke flere migranter, og derfor er

den eneste løsning at sikre, at de holder op med at søge hertil, fordi
vi viser, at det ikke er muligt at få ophold i Europa.
Det nævnes i redegørelsen, at der med MFF-aftalen i Det Europæiske Råd den 21. juli for første gang blev etableret en direkte
forbindelse mellem EU-budgettet og retsstatsprincippet. Ungarn og
Polen har været stærkt kritiske over for det. I går trak Ungarn vetokortet sammen med Polen over for finansieringen af genopretningspakken, og den kræver, at alle lande bakker op. På den anden side
står Europa-Parlamentet, som skal godkende budgettet, lige så stejlt
på, at retsmekanismen skal være der, og at den skal være restriktiv.
Den udvikling vil Nye Borgerlige følge tæt.
Vi er også modstandere af genopretningspakken og vil selv foreslå en vejledende afstemning om emnet. Aftalen om EU's genopretningspakke har så vidtrækkende konsekvenser og indfører så væsentlige forøgelser af Danmarks forpligtelser, at danskerne bør høres.
Tak for ordet.
Kl. 18:26

Fjerde næstformand (Trine Torp):
Tak for det. Der er ikke nogen korte bemærkninger, så tak til Nye
Borgerliges ordfører. Så er det ordføreren for Liberal Alliance, hr.
Henrik Dahl.
Kl. 18:26

(Ordfører)
Henrik Dahl (LA):
Tak for ordet, og tak til regeringen og til udenrigsministeren for
at udarbejde den her redegørelse om EU-samarbejdet. Den er vi
glade for, og den tager vi til efterretning. Det er jo en meget dansk
redegørelse, for når danskere møder hinanden, siger de dav og hej,
og hvordan går det. Og så er det en social konvention i Danmark, at
hvis man bliver spurgt, hvordan det går, så har man pligt til at svare,
at det går fint.
Men så sætter man sig jo ned, og hvis man er på min alder – jeg
har rundet de 60, og så gælder sundhedsrådene ikke – så kommer
der måske et par øl på bordet, og så sidder man et stykke tid og
snakker om, hvor godt det går. Når der så er gået lidt tid – og den
tomme fadøl måske er blevet til en fyldt fadøl eller to mere – så
bliver tabuet brudt, og man siger, at det faktisk ikke går så godt. Så
begynder den egentlige samtale om det, man hele tiden har haft på
hjerte – det, der for alvor betyder noget. Og problemet er jo, at vi
af gode grunde ikke kan sidde her i Folketingssalen og drikke fadøl
og være rigtig danske. Og derfor kommer vi ikke længere. Det går
rigtig godt, står der i redegørelsen. Nå, skønt at høre, vi har det også
rigtig godt – hej, hej.
Men det går jo ikke godt. Det går ikke godt med at få lukket de
ydre grænser, og det er jo simpelt hen alfa og omega i forhold til
de politisk liberale samfund, vi har indrettet her på kontinentet. Det
viser den bølge af terror, som Europa jo for nylig er blevet ramt
af. Grænserne bør lukkes på en sådan måde, at man kun – og jeg
gentager: kun – kan komme ind, hvis man har papirerne i orden. Så
EU har brug for lukkede grænser, det siger den franske præsident
Macron også, og lige nu er han manden, der skal lyttes til, når det
gælder EU.
Macron siger også, at Schengenaftalen skal genopfindes, og han
siger, at det må være slut med, at Tyrkiet sender den ene nationalistiske forkynder efter den anden gennem sit direktorat for religiøse
anliggender, Diyanet. Igen: Det har præsident Macron evig ret i. Det
er det, der er galt, og det er derfor, det ikke går godt i EU, når først
vi har siddet og talt oprigtigt om tingene i et stykke tid. Så lige nu
er præsident Macron manden, der skal lyttes til i EU, sammen med
den østrigske forbundskansler Sebastian Kurz. De sætter fingeren på
de ømme punkter, som vi ikke får sat fingeren på i redegørelsen her:
Hvordan bevarer vi alt det, der i virkeligheden giver EU mening?
Det vil sige en demokratisk og en politisk liberal kultur og livsform.

Tirsdag den 17. november 2020 (R 8)

Vi får ikke debatten i dag, fordi vi er danskere, og når vi møder
hinanden, går det altid fint. Men vi bør som et minimum udtrykke
vores anerkendelse af de problemer, den franske præsident har sat
på dagsordenen, og vores opbakning til den kamp mod de forenede
europæiske naivister, som den franske præsident også tager. Ellers
kan det ende med, at vi mødes og går lige til sagen og siger, at det
går rigtig dårligt.
Tak for ordet.
Kl. 18:30

Fjerde næstformand (Trine Torp):
Tak for det. Der er ikke nogen korte bemærkninger til Liberal Alliances ordfører. Så er vi igennem ordførerrækken, og den næste, der
får ordet, er udenrigsministeren.
Kl. 18:30

Udenrigsministeren (Jeppe Kofod):
Tak for det, formand, og tak til alle ordførerne. Jeg synes altid, det
er opløftende, at vi kommer vidt omkring. Selv om det jo er en
redegørelsesdebat, der kigger på den periode, vi har været igennem,
får vi da i Folketingssalen nogle rimelig vidtgående og inspirerende
debatter på det europapolitiske område. Det synes jeg også er nødvendigt. Men som sagt tak til ordførerne.
Hr. Jan E. Jørgensen var i begyndelsen inde på, at 2020 er blevet
helt anderledes, end vi kunne have forestillet os. Derfor vil jeg også
starte med at gøre status over, hvordan covid-19 har påvirket EUsamarbejdet, for det har det virkelig gjort. Herefter vil jeg komme
ind på nogle af de større sager, som hr. Søren Søndergaard har ret
i ikke forsvinder, fordi vi har en global pandemi, selv om udfordringerne med at håndtere dem kun er blevet endnu større og vanskelige
under pandemien
Da covid-19 for alvor ramte Europa i februar, reagerede medlemslandene jo i første omgang med nationale svar. Målet var at
få kontrol over smitten og undgå, at sundhedssystemerne bukkede
under. Det lykkedes nogle steder, bl.a. i Danmark, men jo desværre
langtfra alle steder. Tusindvis af europæere mistede på tragisk vis
livet på grund af covid-19 i sygdommens første bølge, og samtidig
med at vi hver især reagerede nationalt, ønskede mange et effektivt
svar fra EU, da der jo på mange måder er tale om en fælleseuropæisk
krise.
Der synes jeg, at vi må være ærlige og sige, at EU's kompetencer på det sundhedspolitiske område er begrænsede. Det er de
også på det konsulære område, som var et andet vigtigt område i
foråret, da de strandede danske og europæiske borgere skulle hentes
hjem i hundredetusindvis. EU's rolle blev derfor i starten af krisen
i høj grad at sikre koordination og deling af viden om covid-19
og medlemslandenes krisestyring. Det skete bl.a. på en lang række
uformelle møder som videokonferencer mellem ministrene fra medlemslandenes regeringer.
I forbindelse med evakuering af strandede borgere viste EU bl.a.
på dansk foranledning sit værd de steder, hvor medlemslandene i
fællesskab forhandlede om evakueringstilladelser med tredjelande
med næsten hermetiske grænselukninger. Og efter ønske fra bl.a.
Danmark satte EU-delegationerne sig flere steder i spidsen for den
vigtige koordination og videndeling.
De nationale restriktioner under den første bølge satte det indre
marked under pres flere steder i Europa. Det må vi også huske.
Danmark var et af de lande, der hurtigt reagerede med støtte til at
holde forsyningskæderne åbne for at sikre varer på hylderne. Med
dansk støtte indførte EU såkaldt grønne vejbaner for godstransport,
og de nationale restriktioner på værnemidler, medicinsk udstyr og
produkter, som vi så flere steder, blev afløst af fælles indkøb og
eksportkontrol.
På det økonomiske område har EU reageret ved at vedtage tiltag
til at understøtte de europæiske økonomier og sikre job og beskæf-

53

tigelse og en pragmatisk anvendelse af statsstøtte- og konkurrencereglerne. Det giver os flere værktøjer til at håndtere krisen. Hertil
kommer som bekendt EU's flerårige budget for 2021-2027 samt genopretningsmidlerne, hvor der er en ny udvikling. Det vil jeg gerne
vende tilbage til lidt senere.
Så vil jeg bare lige nævne, som også hr. Peter Seier Christensen
var inde på, at det i forhold til rådsmøder og samarbejdet med Folketinget har været en udfordring, fordi mange af dem blev afholdt
virtuelt med kort varsel og havde en uformel karakter. Og noget af
det, som den danske regering har kæmpet for, også i Bruxelles, er,
at vi får mere normale procedurer, så vi får en ordentlig og rettidig
og omhyggelig inddragelse af de nationale parlamenter og igen får
processen i gang. Det synes jeg er rigtig vigtigt.
Så vil jeg slå ned på nogle af de øvrige sager, der har haft stor
betydning i år. Jeg vil ikke gå ind i alle elementer i den skriftlige
redegørelse – det kan man jo selv studere – men jeg vil understrege
nogle af de vigtige sager. EU's stats- og regeringschefer nåede i juli
i år til enighed om EU's flerårige budget for 2021-2027, en genopretningsfond og en retsstatsmekanisme. Det har vi også debatteret her
i dag. Der var og er meget på spil for landene, så forhandlingerne i
juli var hårde og lange, og kompromiset afspejler en følsom balance.
Jeg kan nu forstå, at Ungarn og Polen har skabt tvivl om den
samlede aftale om EU's flerårige budget og genopretningsfonden,
der jo kræver enstemmighed, fordi de ikke kan acceptere resultatet af
forhandlingerne om retsstatsmekanismen. Der skal ikke være nogen
tvivl om, hvor regeringen står i den sag: Vi forventer hverken mere
eller mindre, end at aftalen fra juli selvfølgelig bliver overholdt.
Aftalen etablerer som bekendt for første gang en kobling mellem
retsstatsprincippet og EU-budgettet. Det er selvfølgelig vigtigt, at vi
snart får endeligt godkendt EU's flerårige budget og genopretningsfonden, så pengene kan komme ud at arbejde til gavn for vækst og
jobskabelse i Europa og samtidig fremme den grønne omstilling og
digitalisering, men vi kan naturligvis ikke gå på kompromis med
vores fælles værdier.
Kl. 18:35

2020 har vist, at EU og medlemslandene tager klimadagsordenen
alvorligt. Kommissionen har fremsat forslag om reduktionsmål på
mindst 55 pct. i 2030 som led i EU's klimabidrag til Parisaftalen
og vejen mod et klimaneutralt EU senest i 2050. I Danmark kan vi
nogle gange glemme, at ikke alle lande, heller ikke i Europa, er helt
så ambitiøse i forhold til den grønne omstilling, som vi selv er. Den
nye og stærke grønne retning i EU sker derfor på et bagtæppe af
en aktiv dansk klimadiplomatisk indsats. For det er klart, at vi ikke
når i mål med Parisaftalen, hvis det kun er lande som Danmark, der
omstiller sig. Det er simpelt hen ikke tilstrækkeligt. Vi skal lægge et
maksimalt politisk pres på andre lande, og med de grønne løsninger
i hånden skal vi vise resten af verden, at det er muligt at arbejde hen
imod et klimaneutralt samfund. Så tror jeg på, at flere lande kommer
med på vognen.
EU har holdt sammen i forhandlingerne med Storbritannien, der
forlod unionen den 1. februar i år. Der forhandles intensivt om en
aftale snarest muligt, men uret tikker, og vi nærmer os et punkt, hvor
der ikke vil være tid til få en aftale i hus, inden overgangsperioden
udløber ved årets udgang. Der er fortsat risiko for, at vi slet ikke
lykkes med en aftale – at vi ender i et såkaldt klippekantscenarie ved
årsskiftet. I regeringen ønsker vi det tættest mulige forhold til Storbritannien med balance, rettigheder og pligter, og jeg håber fortsat
på, at det lykkes at få en aftale i tide, men hvis ikke, er vi i Danmark
klar til at håndtere situationen. Jeg er meget glad for den tætte dialog
med Folketinget om udviklingen i brexitforhandlingerne.
På retsstatsområdet er det tydeligt, at enkelte lande i EU fortsat
har store udfordringer. Regeringerne i Polen og Ungarn udfordrer
EU's grundlæggende værdier. Det kan ikke siges tydeligt nok, at hvis
EU skal fungere, hvis medlemslandene skal kunne stå sammen og

54

Tirsdag den 17. november 2020 (R 8)

udvise solidaritet med hinanden, så er vi også nødt til at være helt
enige om de basale spilleregler. Retsstatsprincippet skal overholdes,
og det skal overholdes i alle lande. For hvis ikke det overholdes, er
det en udfordring for hele det europæiske samarbejde. Jeg går selv
foran i den diskussion og har arbejdet hårdt for at skabe opbakning
til en mekanisme, der for første gang sikrer en direkte forbindelse
mellem retsstatsprincippet og udbetaling af EU-midler. Det har været en topprioritet for Danmark.
Migration står stadig højt på EU's dagsorden. Et markant initiativ er Kommissionens forslag til en asyl- og migrationspagt. Det
er godt, at der nu kommer gang i drøftelserne om, hvordan EU
kan styrke sin indsats. Asyl og migration er en fælles udfordring,
som det vil give mening at samarbejde om. Når det er sagt, er
det regeringens opfattelse, at Kommissionens forslag ikke løser de
grundlæggende årsager til irregulær migration og de problemer, vi
oplever i Europa. Det gør jeg meget ud af at forklare mine kolleger
og Kommissionen, altså regeringens vision om et retfærdigt og humant asylsystem, der skal gøre fundamentalt op med incitamentet til
at søge mod Europa som irregulær migrant.
I den seneste tid har vi desværre igen set en bølge af terrorangreb
i Europa. Der er ikke alene tale om angreb på enkeltlande. Der er
tale om et angreb på de grundlæggende demokratiske værdier, vi
er fælles om i Europa. Derfor har jeg understreget over for mine
kolleger, at Danmark står sammen med Frankrig og Østrig i kampen
mod terror. Angreb på dem er et angreb på os alle sammen.
Dem i salen, som vil påstå, at Danmark ikke står skulder ved
skulder med Frankrig og er helt fremme med støtte, taler simpelt hen
mod bedre vidende. Her taler jeg også om hr. Jan E. Jørgensen fra
Venstre. Venstre taler mod bedre vidende. Venstre ved, at Danmark
har stået helt i front i kampen sammen med Frankrig i forhold til at
forsvare ytringsfriheden f.eks.
Anderledes kyniske og fjendtlige har reaktionerne været fra Tyrkiets præsident Erdogan. EU har reageret skarpt. Det er ulykkeligt
at se, hvordan Erdogan trækker sit land længere og længere væk
fra de værdier, som Europa bygger på. Også i vores østlige nabolag
må vi ikke glemme at vores værdier og interesser er under stort
pres. Rusland har med giftangrebet på Navalny endnu en gang vist,
at de er villige til at tilsidesætte internationale spilleregler. Det er
helt uacceptabelt, hvilket jeg også udtrykte i klare vendinger, da jeg
mødtes med Lavrov i Moskva. Jeg er tilfreds med, at vi i EU har
kunnet reagere hurtigt og kunnet nå til enighed om sanktioner mod
de ansvarlige. For den adfærd må og skal have konsekvenser.
I Hviderusland ser vi, hvordan diktatorernes tid i Europa desværre endnu ikke er bag os. Så snart det stod klart, at Lukasjenko ville
slå ned på den demokratiske bevægelse med repressalier, pressede
jeg på for, at EU skulle vedtage nye sanktioner. Det gjorde i EU,
men det skete desværre alt for langsomt. EU skal kunne handle
hurtigere, mere slagkraftigt, når vores værdier og interesser er på
spil.
Kl. 18:40

Med en ny indkommende administration i USA er der forhåbninger om et endnu stærkere transatlantisk samarbejde. Det vil være
en høj prioritet for EU at få etableret gode kontakter med den nye
administration og arbejde for fælles løsninger i de multilaterale institutioner. Det gælder i forhold til at håndtere klimaudfordringerne,
som flere af ordførerne har peget på, samt at håndtere udfordringer
og muligheder ved Kinas udvikling og stigende globale indflydelse.
Over for det slag, som covid-19 indebar for EU's partnere på
det afrikanske kontinent, leverede team Europa et stærkt koordineret
og synligt svar. Det er vigtigt, at EU har et stærkt og strategisk
partnerskab med Afrika, som skaber håb for unge afrikanere om en
fremtid på kontinentet.
Jeg vil til slut også lige vende mig til den hjemlige debat om EU.
Som jeg har understreget flere gange i dag, så lyttes der til Danmark

i EU. Vi har stor indflydelse på mange af de beslutninger, som
sætter retningen for EU i de kommende år. Men min holdning er, at
europapolitikken i fremtiden i endnu højere grad skal afspejle også
det ønske, danskerne og vores virksomheder og vores civilsamfund
har, i forhold til hvor EU skal bevæge sig hen. Derfor har jeg også
taget initiativ til Eigtvedsdialogerne, der er kommet godt fra start.
Næste år vil der komme flere debatter, når covid-19 tillader det, og
jeg ved, at også I i Folketinget fortsat vil engagere jer i en styrket
EU-debat i Danmark. Der vil være rig mulighed til under den kommende konference om Europas fremtid – som også hr. Jens Rohde
var inde på, og hvor borgere og parlamenter vil spille en nøglerolle
– at komme med visioner og idéer. Det er en idékonference, der
skal berige vores europæiske debat og sætte en retning for fremtiden,
som jeg synes vi har så meget brug for i lyset af de kriser, vi står
i. Om det er covid-19, om det er brexitkrise, om det er presset på
de grundlæggende værdier og retsstatsmekanismer, så er det vigtigt,
at vi også får formuleret nogle idéer for, hvordan vi udvikler vores
samarbejde på konstruktiv vis med klare visioner.
For i sidste ende handler i EU-samarbejdet efter min mening om
at gøre en positiv forskel for borgerne. Det håber jeg at regeringen
og partierne i Folketinget kan bidrage til at EU gør i årene fremover.
Jeg vil også gerne takke SF's ordfører for at pege på vigtige ting.
Når det f.eks. gælder kampen mod skattely og skatteunddragelse,
er det helt afgørende, at vi ser, at et stærkt EU-samarbejde kan
levere en fair beskatning. For det er det, der er med til at finansiere
vores fælles velfærdssamfund, vores sundhed, vores uddannelser,
vores ældreomsorg og alt det, som også gør, at vi har europæiske
velfærdsstater.
I forhold til mere åbenhed vil jeg også kvittere og sige, at vi
er fuldstændig enige fra regeringens side. Vi arbejder for mere åbenhed. Det er rigtig vigtigt, at man kan holde beslutningstagere, også
europæiske regeringer, op på de beslutninger, der tages. Mere åbenhed skaber større offentlig debat og større demokratisk forankring,
og jeg er overbevist om, at får EU et mere åbent samarbejde, vil
der også være større interesse og større folkelig opbakning til hele
projektet.
Så tak for en god debat, og tak for at kvittere for den redegørelse,
som regeringen har fremlagt.
Kl. 18:43

Fjerde næstformand (Trine Torp):
Der er et par korte bemærkninger. Først er det hr. Jens Rohde.
Kl. 18:43

Jens Rohde (RV):
Tak for en på mange måder en god tale, fordi den i sjælden grad –
i forhold til hvad man ellers lytter til – var en tale på fællesskabets
præmis og ikke bare på en national præmis, som vi så ofte hører. Nu
behøver jeg ikke ligesom hr. Henrik Dahl at drikke syv bajere for at
ødelægge den gode stemning. Jeg er skabt til at ødelægge den gode
stemning.
Kære minister, en gang imellem ville det være dejligt, hvis regeringens ministre ville kaste alle de idéer og forberedte taler efter
en debat ad hekkenfeldt til. Det ville være dejligt, hvis de ville
sætte sig ned og tage udgangspunkt i den debat, der rent faktisk
er i salen i stedet for lige at nævne det i en bisætning, når man
læser alle de der sådan forberedte ting op. Så kunne det være, at
ministrene måske også kunne være en del af en levende debat – blot
en stille opfordring herfra. Og det ubehagelige spørgsmål er jo så
selvfølgelig: Hvornår indkalder udenrigsministeren til forhandlinger
om en ny europapolitisk aftale, som der står i forståelsespapiret?
Kl. 18:45

Fjerde næstformand (Trine Torp):
Ministeren.

Tirsdag den 17. november 2020 (R 8)

Kl. 18:45

Udenrigsministeren (Jeppe Kofod):
Jeg har bestemt taget udgangspunkt i at svare mange af ordførerne
på de vigtige ting, som de rejser her i debatten, f.eks. bliver der
peget på klimakampen, kampen for social retfærdighed, fair beskatning og covid-19-diskussionen. Jeg synes, det er rigtig vigtigt, at vi
ud over at få en abstrakt og visionær debat også får en debat, der
forholder sig til nogle af de konkrete problemer, vi står i i Europa i
dag. Så derfor peger jeg også på det i min fremlæggelse her.
Men tak til hr. Jens Rohde. Jeg synes jo, at det er sindssygt afgørende, at vi får en ordentlig proces frem mod en ny europapolitisk
aftale, og det er også noget, som regeringen har talt med partierne
om. Jeg vil gerne, så snart det er muligt, sætte gang i, at vi tager,
hvad jeg tror er hr. Jens Rohdes egen idé, nogle tematiske debatter
omkring nogle af de elementer, som en sådan aftale kunne indeholde, f.eks. på klimaområdet – hvordan gør vi det? Hvad er det, vi vil?
– og også kommer med vores egne input til, hvad det er for nogle
idéer, som skal præge konferencen om fremtidens Europa, sådan at
vi står stærkt. Det synes jeg er rigtig vigtigt, nemlig at vi gør det i
fællesskab.
Kl. 18:46

Fjerde næstformand (Trine Torp):
Hr. Jens Rohde.
Kl. 18:46

Jens Rohde (RV):
Jeg synes, jeg har nævnt adskillige konkrete problemer i EU-samarbejdet, og jeg konstaterer, at jeg i hvert fald ikke rigtig har fået
nogen svar på, hvordan vi skal løse dem. Men fred være med det.
Jeg vil godt lige følge op på det svar, ministeren giver til fru
Anne Valentina Berthelsen. Skal man forstå det sådan, at regeringen
er tilhænger af, at vi får åbnet EU's ministerrådsmøder? Det ville jo
være et kæmpe fremskridt i forhold til åbenhed. Europa-Parlamentet
er jo om noget åbent. Nu mangler vi bare Ministerrådet, og det
kunne jo være et skridt fremad.
Kl. 18:46

Fjerde næstformand (Trine Torp):
Ministeren.
Kl. 18:46

Udenrigsministeren (Jeppe Kofod):
Vi har jo heldigvis på nogle af punkterne på ministerrådsmøderne
åbne dagsordenspunkter, og det er muligt, at det skal udvides yderligere. Det er også vigtigt, at der nogle gange foregår lukkede forhandlinger for at nå i mål med nogle ting.
Det, jeg taler om, er, at vi generelt set her i Danmark sammen
med ligesindede lande har arbejdet for større åbenhed i Rådets arbejde, bedre adgang til dokumenter og adgang til at se, hvem der
indtager hvilke positioner, sådan at man får en reel debat. Det kender
vi to fra vores tid i Europa-Parlament, og det kan være med til at
styrke det. Jeg vil også gerne ærligt sige, at det ikke er alle lande i
EU, der deler den samme begejstring for åbenhed, som den danske
regering har.
Kl. 18:47

Fjerde næstformand (Trine Torp):
Så er det hr. Søren Søndergaard.
Kl. 18:47

Søren Søndergaard (EL):
Jeg er så glad for, at ministeren så klart siger, at der ikke hersker
nogen tvivl om regeringens holdning til forsvaret af retsstatsmeka-

55

nismen og den aftale, der er lavet mellem Europa-Parlamentet og
Rådet. Det er jeg rigtig glad for; altså kun tilslutning herfra.
Når det så er sagt, hvad betyder det så konkret? Altså, der ligger
jo en trussel fra Ungarn og fra Polen om, at man ikke vil sætte gang
i hele genopretningsfaciliteten. Det betyder, at de penge, som ligger
og venter på at blive udbetalt, ikke kan blive udbetalt. Og så er der
jo to muligheder: Enten giver man nogle indrømmelser til Ungarn
og Polen, eller også accepterer man, at den genopretningsmekanisme
ikke bliver udbetalt, og at man måske må finde en anden vej til at
gøre det. Jeg forstår på ministeren, at han klart siger, at vi vil stå fast
på retsstatsprincippet, og at vi ikke vil give nogen indrømmelser på
det område. Hvad gør vi så?
Kl. 18:48

Tredje næstformand (Jens Rohde):
Ministeren.
Kl. 18:48

Udenrigsministeren (Jeppe Kofod):
Altså, som jeg nævnte, hvis jeg må være så fri til hr. Søren Søndergaard, er der også en tredje mulighed, og det er, at alle 27 regeringer,
alle 27 medlemslande, lever op til det, som de aftalte her i juli måned
blandt stats- og regeringscheferne, altså den pakke, der blev aftalt,
inklusive en retsstatsmekanisme, der laver en direkte forbindelse
mellem overholdelse af retsstatens grundlæggende værdier og EU's
budget. Og det har jeg en forventning om også gælder Ungarn og
Polen, og derfor håber jeg, vi når i mål, for det skylder vi. Vi
står midt i en covid-tid med store økonomiske udfordringer, med arbejdsløshed og økonomisk krise, og vi skal have genopretningen og
MFF'en til at virke. Det skylder vi de europæiske lande og borgere.
Kl. 18:49

Tredje næstformand (Jens Rohde):
Hr. Søren Søndergaard.
Kl. 18:49

Søren Søndergaard (EL):
Jeg vil jo ikke sådan generelt bebrejde udenrigsministeren, at udenrigsministeren optræder påtaget naiv. Men den uenighed, vi ser nu,
blev jo annonceret, umiddelbart efter at den mekanisme var vedtaget. Ungarn og Polen gik jo ud øjeblikkeligt efter og fortolkede den
på en helt anden måde. Orbán fejrede det som en kæmpe sejr, og det
er jeg sikker på at ministeren også har bemærket. Derfor: Hvis det
er, som ministeren lægger frem, altså at det er realistisk, hvad bygger
ministeren så den tro på, at Orbán lige pludselig skulle have ændret
holdning siden topmødet, hvor den her mekanisme blev vedtaget?
Kl. 18:50

Tredje næstformand (Jens Rohde):
Ministeren.
Kl. 18:50

Udenrigsministeren (Jeppe Kofod):
For det første har jeg en forventning om, at alle 27 lande står ved
det, de aftalte på topmødet. Det var lange og besværlige forhandlinger, som trak ud, og det blev nærmest et historisk langt topmøde.
For det andet ligger der jo en aftale nu mellem Rådet og Europa-Parlamentet, også i forhold til retsstatsmekanismen, som sådan set er
blevet vedtaget; der er et flertal for det.
Så jeg regner med, at genopretningsfonden og MFF'en og hele
den pakke selvfølgelig kommer til at gå igennem. Og det er klart,
at fra den danske regerings side står vi altså hårdt på retsstatsprincipper, og at de grundlæggende værdier skal overholdes. Vi synes, det
er helt rimeligt, at når man f.eks. modtager penge fra EU's budget,
skal man også leve op til det, der står i EU's traktat, f.eks. når

56

Tirsdag den 17. november 2020 (L 101)

det gælder grundlæggende retsstatsprincipper og værdier. Og den
forbindelse, vi har skabt med mekanismen, vil vi selvfølgelig stå på
mål for.
Kl. 18:51

Tredje næstformand (Jens Rohde):
Så er det hr. Per Larsen. (Per Larsen (KF): Det var et lommekald).
Så har vi fået det med: et lommekald i Folketinget. Ej, det har jeg
faktisk også gjort engang. Men så kan vi sige tak til udenrigsministeren for redegørelse R 8.
Da der ikke er flere, der har bedt om ordet, er forhandlingen
sluttet.
Inden vi går videre til næste dagsordenspunkt, som det hedder, skal
jeg lige gøre ordførerne og ministeren opmærksom på, at uret i selve
talerpulten ikke virker. Det betyder, at jeg vil være en lille smule
mere large med taletiden, men når jeg rejser mig op, har man sådan
ca. 30 sekunder tilbage til at gøre sit ærinde færdigt.

Det sidste punkt på dagsordenen er:
11) 1. behandling af lovforslag nr. L 101:
Forslag til lov om ændring af sundhedsloven. (Mulighed for generelt informeret samtykke til mindre behandlinger af varigt
inhabile patienter).
Af sundheds- og ældreministeren (Magnus Heunicke).
(Fremsættelse 12.11.2020).
Kl. 18:52

Forhandling
Tredje næstformand (Jens Rohde):
Forhandlingen er åbnet. Først er det ordføreren for Socialdemokratiet, hr. Rasmus Horn Langhoff.
Kl. 18:52

(Ordfører)
Rasmus Horn Langhoff (S):
Tak for det, og pyt med at uret ikke virker, for jeg kommer ikke til
at bruge al min taletid her. Det er et meget simpelt og fornuftigt og
praktisk lovforslag, som handler om at frigøre noget tid i sundhedsog plejesektoren og samtidig sikre, at beboere med eksempelvis
en demenssygdom kan blive behandlet hurtigt og godt, så vi altså
bruger ressourcerne mest effektivt og samtidig sikrer bedre vilkår for
nogle af vores mest udsatte ældre.
Som reglerne er i dag, må behandlinger i sundhedsvæsenet først
sættes i gang, når der ligger et informeret samtykke fra borgeren.
Det er der jo nogle borgere, der ikke kan give, fordi de eksempelvis
har en svær demens og dermed kan være varigt inhabile. De er jo
så afhængige af, at der indhentes stedfortrædende samtykke fra pårørende eller andre værger. Det tager tid for medarbejdere i forhold til
ting, som kan være ganske simple. Det kan være en behandling af en
urinvejsinfektion eller andre meget, meget simple behandlinger, som
– selv om de er meget simple og meget nemme at ordne – kan volde
enormt ubehag for dem, som går og venter på, at der bliver givet
samtykke til, at de kan få lov til at blive raske igen.
Her bliver der så givet mulighed for, at man kan give et generelt
informeret samtykke ved mindre sundhedsbehandlinger, og det er
jo bare sund fornuft at sikre, at man kan få hjulpet eksempelvis
ældre med demens hurtigst muligt og samtidig sikre, at der ikke skal
bruges tid på at indhente svar og frem og tilbage, men at man bare

kan ordne det til stor gavn for medarbejderne og til stor gavn for de
ældre. Derfor kan vi selvfølgelig bakke op.
Kl. 18:54

Tredje næstformand (Jens Rohde):
Tak til hr. Rasmus Horn Langhoff. Der er ikke nogen, der har
indtegnet sig for spørgsmål eller kommentarer, så vi skal videre i
ordførerrækken. Fru Jane Heitmann fra Venstre.
Kl. 18:54

(Ordfører)
Jane Heitmann (V):
Lige behandling for alle i vores sundhedssystem er en grundsten i
det danske velfærdssamfund. Det er retten til at bestemme over sig
selv og sit liv også. Og netop retten til selvbestemmelse er omdrejningspunktet i lovforslaget her, hvor regeringen ønsker, at den ret,
for så vidt angår behandling af varigt inhabile, kan overdrages til
nærmeste pårørende eller værge. Med et ja til lovforslaget her bliver
det muligt for sundhedspersonale, såfremt man har opnået samtykke
fra nærmeste pårørende, at behandle varigt inhabile patienter for
mindre sygdomme uden at skulle indhente samtykke for hver en
mindre behandling. Det vender jeg tilbage til.
Samtykket er tidsbegrænset. Fra Venstres side anerkender vi fuldt
ud, som en række kommuner peger på, at det kan være svært at
få fat i pårørende, der også lever travle liv, for at indhente behandlingssamtykke til en mindre behandling. Men det må aldrig blive
et hovedargument for at indskrænke grundlovsfæstede rettigheder.
At gribe ind i den enkeltes selvbestemmelse må og skal være med
det udgangspunkt, at det tjener den enkelte og ikke systemet bedst.
Men kan man optimere hverdagen og hverdagens rutiner og dermed
frigøre tid, skal man da gribe chancen, men det må ikke blive en
glidebane for at gribe ind i den enkeltes ret til selvbestemmelse, blot
fordi det alene er nemmere for personalet eller tjener systemet.
Lovforslaget her drejer sig om tidsbegrænset behandlingssamtykke af varigt inhabile til mindre behandlinger. Men hvad er mindre
behandlinger? Som eksempel er nævnt blærebetændelse. Med sommerens historier fra ældreplejen i baghovedet, mener vi i Venstre,
at der er brug for langt mere tydeliggørelse af, hvad mindre behandlinger vil sige i forhold til den enkelte patient. For det er korrekt,
at for den ene patient kan blærebetændelse klares med en mindre behandling, men for den anden patient kan blærebetændelse omvendt
være det første tegn på noget langt mere alvorligt og noget, som kan
udvikle sig til en livstruende situation. Og sidst, men ikke mindst
– og måske mest alvorligt – kan en blærebetændelse være tegn på
omsorgssvigt.
Tænk bare på Else Marie Larsen, som vi i sommer lærte at kende,
da hun i TV 2's dokumentar hang hjælpeløs i en lift over sengen og
sad med en ble fyldt med lugtende afføring i en kørestol og havde
blærebetændelse. Uværdigt og uanstændigt var det.
Lovforslaget her må ikke koble de pårørende af. Det vil være
dybt betænkeligt, hvis pårørende kobles af, fordi det er lettest ikke
at skulle bruge tid på at kontakte dem ved hver en behandling.
Det er måske den pårørende, som netop kunne være den, som blev
opmærksom på, at noget var galt. Og det er ingen hemmelighed,
at vi i Venstre ønsker at styrke pårørendeinddragelsen med bl.a.
lokale plejehjemsbestyrelser, hvor også de pårørende har en plads.
Pårørende skal ses, de skal høres, og de skal tages alvorligt. De
pårørende kender patienterne bedst og skal varetage deres ønsker i
den situation, hvor de ikke selv er i stand til det.
Venstres udgangspunkt er patienten, borgeren og det enkelte
menneske. Jeg har noteret mig høringssvaret fra Det Etiske Råd,
som netop peger på – og jeg citerer:
»Og rådet må samtidigt minde om, at det informerede samtykke
udgør en hjørnesten i sundhedsretten og udspringer af principperne

Tirsdag den 17. november 2020 (L 101)

om autonomi og respekt for det enkelte menneske, hvorfor det ikke
må sættes under pres.«
Jeg har derudover noteret mig, at Ældre Sagen og Alzheimerforeningen er positive, men også hejser bekymringsflaget i forhold
til, hvad mindre behandlinger dækker over. Vi vil fra Venstres side
under udvalgsbehandlingen spørge ind til, hvad der ligger bag netop
»mindre behandlinger«. Og vi er betænkelige ved, at mindre behandlinger præciseres i en bekendtgørelse af ministeren og således ikke
er tydeligt afgrænset i lovforslaget som fremsat.
Lad mig derfor gentage: Vi må med lovforslaget ikke koble de
pårørende af, for det er dem, der kender deres kære bedst, ligesom
det er helt afgørende for os i Venstre, at samtykket gives skriftligt,
er frivilligt, er tidsafgrænset, og at informeret samtykke ikke bliver
en sovepude eller en glidebane væk fra, at personalet må og skal
informere pårørende om både behandling og den varigt inhabiles
tilstand.
Læren fra sommerens fokus på ældre og værdig pleje er jo bl.a.,
at vi har brug for de pårørende og deres unikke viden om den enkelte, ligesom vi har brug for korrekt journalføring og tilsyn, der virker.
Venstre ønsker, at alle ældre mødes med omsorg og værdig behandling, og kan et informeret samtykke bidrage til, at varigt inhabile
hurtigere modtager sundhedsfaglig behandling af høj kvalitet, så er
vi med, men det skal være, uden at vi sætter den enkeltes integritet
over styr.
Venstre kan støtte lovforslaget, men vi har en række afklaringspunkter.
Kl. 18:59

Tredje næstformand (Jens Rohde):
Det var imponerende tidsmæssigt! Det er fuldstændig på klokkeslættet, på trods af at der ikke er et ur i talerpulten.
Så er det fru Liselott Blixt fra Dansk Folkeparti. Værsgo.
Kl. 18:59

(Ordfører)
Liselott Blixt (DF):
Mange tak. For mange kan det her måske være et lille ubetydeligt
forslag, men i nogle tilfælde kan det måske medføre et overgreb
på den enkelte. Det ved vi ikke hundrede procent, for vi ved ikke,
hvordan det er, personalet møder den ældre på enten et plejehjem
eller i hjemmeplejen.
Vi brugte et par år, tror jeg, til at diskutere tvang over for inhabile, og der var store overvejelser. For hvor går grænsen for, hvad
man påbyder et menneske med demens, der siger fra og ikke ønsker
behandlingen? Hvor går grænsen imellem at ville det bedste for den
ældre og måske gøre det modsatte for den person, det drejer sig om?
Da vi havde den debat, sagde vi fra Dansk Folkepartis side, at vi kun
ønskede at gå ind for lovforslaget, hvis vi også sikrede, at der var
et behandlingstestamente – et behandlingstestamente, som vi håber
at der er rigtig mange mennesker der vil udfylde, inden de bliver
inhabile. Så har man også selv lov til at sige: Hvis jeg bliver inhabil,
vil jeg ikke behandles. Det kan f.eks. være for en lungebetændelse.
Jeg har den holdning, at hvis jeg en dag bliver inhabil – det
kan være kørsel på motorcykel, der ender galt, eller på grund af
en demenssygdom – så vil jeg faktisk ikke behandles for en lungebetændelse; så vil jeg gerne have lov til at dø af den. Derfor kan et
lillebitte sundhedstiltag måske for nogle bare forlænge den pine, som
de er havnet i. Og derfor er det også rigtig vigtigt, at vi med det her
forslag ved, hvad det er for små indgreb, man taler om. Må de her
små indgreb så også gøres med tvang? Hvordan sikrer vi, at det er
den enkeltes ve og vel og ikke personalets ve og vel, det handler om,
altså ved at man så er fri for at ringe til de pårørende?
Derfor er det utrolig vigtigt, at det her bliver gjort skriftligt, altså
at når der aftales et formodet samtykke med pårørende, så bliver det
skrevet ned og er noget, der bliver taget op, for man udvikler sig

57

under sin sygdom. Jeg ville ikke bryde mig om at se mig selv eller
min kære mor blive holdt i live, fordi der er nogle, der mener, at det
ville være det bedste for os.
Så vi har selvfølgelig også nogle spørgsmål til det her lovforslag.
For hvad er et lille indgreb? Hvordan sikrer vi, at man laver den her
skriftlige procedure, som selvfølgelig også tager tid? Er det så noget,
man nemt springer over? Hvordan sikrer vi, at man også tager den
ældre med på råd? Hvis der en, der siger, at man ikke vil det her,
selv om man er inhabil, så bør den enkeltes ønske også respekteres.
Vi er positive over for forslaget, men vil sige, at det her ikke bare
er et lille forslag. Det kan lige pludselig blive en meget stor sag, hvis
man gør noget, man tror er det bedste, men som faktisk viser sig at
være det værste. Tak.
Kl. 19:03

Tredje næstformand (Jens Rohde):
Vi siger tak til fru Liselott Blixt. Så er det fru Kirsten Normann
Andersen fra SF.
Kl. 19:03

(Ordfører)
Kirsten Normann Andersen (SF):
Har du lige 2 minutter? Sådan spurgte Thomas, da jeg mødte ham
første gang på torvet i Hørning. Det blev til en hel times samtale.
Thomas' søster er mentalt handicappet og har i mange år boet på
en institution. Thomas var dybt fortvivlet over den manglende omsorg for søsterens sundhed. Søsteren havde både urinvejsinfektion
og underlivsbetændelse og derudover svær proteinmangel, og det,
som personalet havde kaldt demens, var måske i højere grad delir.
Søsterens ernæring var begrænset til pasta og ketchup. Sidst søsteren
havde spist en ostemad, havde hun nemlig tabt endnu en tand, og
hun havde selv konkluderet en sammenhæng. En tandlæge ville i
stedet have konstateret omfattende paradentose.
Når Thomas spurgte personalet, hvordan det var kommet så vidt,
og hvorfor de ikke havde handlet på de mange sundhedsproblemer,
som han jo ikke selv nødvendigvis kunne opdage, var svaret, at
søsteren havde sagt nej, når hun var blevet spurgt.
Den demente mand, som jeg selv for mange år siden måtte fastholde, mens lægerne lagde en meget brækket arm i gips, havde også
sagt nej, endda meget tydeligt. Nogle borgere er bare dybt afhængige
af, at de primære omsorgspersoner påtager sig ansvaret for at tage
initiativ til behandling, også når patienten ikke forstår rækkevidden
af, at behandlingen er afgørende for deres velbefindende. Sundhed
for mentalt udsatte borgere er i sig selv en opgave, som vi skal løfte
bedre i fremtiden.
Det her forslag er kun et lille skridt på vejen, idet det sikrer, at
sundhedspersonalet, som ofte er primære omsorgspersoner for varigt
inhabile borgere, skal have mulighed for at handle i situationen. Vi
skal også sikre pligten til at handle.
SF støtter derfor også det her forslag, idet vi dog, som andre ordførere allerede har sagt, selvfølgelig skal sikre, at vi ved, hvad det er,
der menes med mindre behandling, og vi skal også sikre, at forslaget
også omfatter borgere i eget hjem, som der er blevet peget på. Og
så skal vi fastholde det tætte samarbejde med de nærmeste, for man
behøver nemlig ikke at undtage de nærmeste, fordi man samtidig får
muligheden for at handle på en urinvejsinfektion i situationen.
Jeg synes, det er et vigtigt forslag, som vi behandler, og derfor
støtter vi også op om det.
Kl. 19:06

Tredje næstformand (Jens Rohde):
Tak til fru Kirsten Normann Andersen. Så er det hr. Peder Hvelplund
fra Enhedslisten.

58

Tirsdag den 17. november 2020 (L 101)

Kl. 19:06

Kl. 19:09

(Ordfører)
Peder Hvelplund (EL):
Tak for det, formand. I Enhedslisten støtter vi overordnet set lovforslaget om, at pårørende eller værger kan give et generelt samtykke
til mindre behandlinger på vegne af varigt inhabile personer, men vi
har også i Enhedslisten i lighed med nogle af de øvrige partier et par
betænkeligheder, som jeg gerne lige kort vil ridse op her.
Vi bemærker først og fremmest, at samtykket udelukkende gives
for mindre behandlinger. Det er vi positive over for, da vi ikke vil
kunne bakke op om lignende tiltag for større behandlinger. I så fald
ville vi frygte en glidebane, hvor man ikke vil sikre en ordentlig
inddragelse og dialog med pårørende eller værger. Vi mener derfor i
god overensstemmelse med flere høringsparter, at det bør defineres
og konkretiseres, hvilke mindre behandlinger der vil kunne indgå i
generelle fremadrettede samtykker, så det ikke giver den glidebane,
vi ellers kunne frygte. Der bør laves en klar og tydelig definition af,
hvilke behandlinger samtykket kan omfatte – f.eks. i en model med
en bruttoliste, som der er flere, der foreslår i høringssvarene.
Vi mener ligeledes, at der for den enkelte varigt inhabile borgere
vil være forskel på, hvilke behandlinger der vurderes som mindre
for den enkelte, og dette bør derfor bero på konkrete vurderinger og
drøftelser med de pårørende, hvilket også er helt i overensstemmelse
med høringssvaret fra bl.a. Alzheimerforeningen. Vi mener også, at
et sådant samtykke bør have en maksimal varighedsperiode.
Vi bemærker også, at der fortsat aktivt skal sikres eller gives, alt
efter hvem man er, dette generelle samtykke, og at det er en frivillig
ordning. Det er altså ikke en bevægelse væk fra inddragelse og
samtykke, men snarere en måde at sikre hurtig og værdig behandling
for mindre behandlingsbehov og en måde at sikre, at der, hvor der
er behov for inddragelse og specifikke samtykker ved store behandlingsbehov, skal inddragelse finde sted og det specifikke samtykke
afgives, inden store behandlinger sættes i gang.
Derfor mener vi også, at dette forslag ikke er med til at bringe
os længere væk fra en støttet beslutningstagning, som bl.a. Institut
for Menneskerettigheder rejser bekymring for i deres høringssvar,
men det er selvfølgelig noget, vi i Enhedslisten følger meget tæt, og
som vi gerne ser at ministeren kommer til at redegøre nærmere for i
forbindelse med udvalgsbehandlingen.
Men som sagt indledningsvis bakker Enhedslisten op om lovforslaget, og jeg skulle hilse fra Radikale Venstre og sige, at det gør de
også.

(Ordfører)
Lars Boje Mathiesen (NB):
Jeg havde det sådan, da jeg læste det her forslag, lige til at starte
med, når man bevæger sig ned i det: Nej, dæleme ikke mere stat, nu
stopper det. Men i takt med at jeg læste mig længere og længere ned
i forslaget, mødte jeg jo ting, som beroligede mig, altså frihed, valgmuligheden, inddragelsen af pårørende. Det beroligede mig rigtig,
rigtig meget, fordi man i det her forslag faktisk – efter min opfattelse
– tænker på de pårørende og tænker på, hvordan man kan skabe en
hverdag og en situation for dem, som også gør det lettere i deres
hverdag at have måske en ældre pårørende, der har demens.
Jeg forstår godt bekymringerne i forhold til at sætte hegnspæle
rundt omkring, hvad det er for sygdomme, og hvad det er for nogle
behandlinger, det her må være. Det synes jeg vi skal kigge på. Jeg
kan godt lide idéen om en bruttoliste, hvor den pårørende sammen
med fagpersonalet kan vælge de ting, som den pårørende synes er
rimelige, og som de gerne vil. Det kunne jeg godt tænke mig at vi
dykkede ned i, for det ville give en endnu større frihedsmulighed for
de pårørende, som kan skabe en god alderdom for de demente. Så
det er ordene herfra.

Kl. 19:09

Tredje næstformand (Jens Rohde):
Tak for det. Så er det hr. Per Larsen fra Konservative Folkeparti.
Kl. 19:09

(Ordfører)
Per Larsen (KF):
Tak for det. Jeg kan sige på vegne af Det Konservative Folkeparti, at
vi også støtter forslaget. Vi glæder os selvfølgelig også til udvalgsbehandlingen, fordi der er kommet nogle rigtig gode høringssvar
med nogle opmærksomhedspunkter, som vi selvfølgelig skal tage
med i arbejdet. Men som sagt er vores støtte til forslaget givet.
Kl. 19:09

Tredje næstformand (Jens Rohde):
Tak til hr. Per Larsen. Så er det hr. Lars Boje Mathiesen fra Nye
Borgerlige.

Kl. 19:11

Tredje næstformand (Jens Rohde):
Tak siger vi til hr. Lars Boje Mathiesen. Så er det hr. Henrik Dahl fra
Liberal Alliance.
Kl. 19:11

(Ordfører)
Henrik Dahl (LA):
Tak for ordet. I vores meget lille folketingsgruppe arbejder vi på
den måde, at vi til gruppemødet om tirsdagen får et dokument med
indstillingerne til alle sager i Folketinget i den pågældende uge, og
der er et forslag til, hvad vi kunne mene. Hvis forslaget er gult,
betyder det, at vi skal diskutere det mere indgående på gruppemødet.
Og sådan har vi haft det med lovforslag L 101. Hvad skulle vi mene
om det?
Vi ender med at stemme for. Før jeg blev medlem af Folketinget,
arbejdede jeg med at lave, jeg vil ikke sige markedsanalyser, for
det rettede sig ikke imod markedet, men forskellige former for empiriske undersøgelser. Og en af de ting, vi har brugt meget energi på
at undersøge, er noget, der hedder Patienthåndbogen, som er lavet af
Dansk Selskab for Patientsikkerhed.
Der har vi lavet en hel masse enkeltinterview og fokusgrupper
om den her Patienthåndbog. Og det, som Dansk Selskab for Patientsikkerhed lægger til grund for Patienthåndbogen, er, at mange
patienter i virkeligheden har godt af at have en bisidder med til læge,
fordi de kan have kognitive udfordringer med at gennemføre den her
samtale. Det er på samme måde med løbende behandlinger: Det er
faktisk en fordel for patienterne.
En af de ting, der navnlig gjorde indtryk på mig, var et interview,
jeg havde med en mand, som var jurist, og hvis kone led af demens.
Og det var i realiteten manden, der traf en masse beslutninger om,
hvordan det her behandlingsforløb skulle tilrettelægges for hans kone.
Den her mand, som var jurist, sagde: Hver eneste dag er det
sådan, at dygtige læger bøjer reglerne, for de ved jo godt, at de bliver
nødt til at spørge mig. Juristen siger: De bøjer reglerne, og de bøjer
reglerne med rette, fordi det ikke giver nogen mening at spørge en
person, der er dement, hvordan behandlingen skal tilrettelægges. Det
gjorde betydeligt indtryk på mig at høre alle de her udsagn, da vi
undersøgte, hvordan den her bog skulle fungere.
Jeg synes egentlig, at det, som lovforslaget her gør, sådan set
er at lovliggøre noget, som dygtige læger og sygeplejersker faktisk

Tirsdag den 17. november 2020 (FM )

stiltiende gør i dag, nemlig at spørge en søn, en datter, en mand eller
en meget nær ven eller veninde: Hvad er det bedste at gøre her? Du
kender personen. Hvad tror du i virkeligheden at vedkommende vil,
når personen har svært ved at svare for sig selv? Det, som den her
jurist, jeg refererer til, sagde, var, at personalet gør det rigtige i de
her situationer. Derfor er det selvfølgelig lidt forkert, at det, når de
gør det rigtige, strengt taget ikke er lovligt. Det bliver der lavet om
på med lovforslaget her.
Jeg er ikke så betænkelig ved, at børn, ægtefæller eller meget
nære venner til en patient – folk i den kategori – vil patienten det
bedste og kan aflæse nogle signaler, som er svære at aflæse, når
man ikke kender personen lige så godt. Så vi synes, at det er et
rigtig fornuftigt lovforslag, som der selvfølgelig skal arbejdes med i
udvalgsbehandlingen, men som vi bakker op om. Tak for ordet.
Kl. 19:15

Tredje næstformand (Jens Rohde):
Tak siger vi til hr. Henrik Dahl. Så er det sundheds- og ældreministeren.
Kl. 19:15

Sundheds- og ældreministeren (Magnus Heunicke):
Tak for det, og mange tak til Folketinget for bemærkningerne til det
her lovforslag.
Vi ønsker som sagt at give varigt inhabile patienters nærmeste
pårørende eller værge eller fremtidsfuldmægtig mulighed for at give
et generelt informeret samtykke til mindre sundhedsfaglige behandlinger af patienten. Det er det, det handler om. Formålet er at sikre,
at de patienter, der ikke selv er i stand til at varetage deres interesser, stadig får den bedste behandling, de har brug for, og på det
tidspunkt, de har brug for den. I dag skal sundhedspersonalet altid
kontakte de nærmeste pårørende til en varigt inhabil patient, hvis
patienten skal behandles. Og det skal de, uanset hvor stor eller lille
behandling der er tale om, og uagtet at en habil patient helt uden
betænkeligheder eller i hvert fald uden større overvejelser formentlig
ville give samtykke til en sådan behandling.
Vi foreslår derfor med lovforslaget at give de pårørende mulighed
for at give det her generelle informerede samtykke, så de ikke skal
kontaktes, hver gang sundhedspersonalet overvejer at igangsætte en
behandling. Det vil være til fordel for den varigt inhabile patient,
som kan få de mindre behandlinger, som vurderes nødvendige, uden
først at skulle vente på, at det lykkes at få fat i de pårørende, så de
kan give samtykke til en sådan mindre behandling.
Forslaget har også til hensigt at reducere den tid, som personalet
bruger på at indhente det her samtykke på vegne af den varigt inhabile patient. Ud over at det, som jeg altså nævnte, risikerer at udsætte
behandlingen af patienten, ja, så tager gentagne mislykkede forsøg
på at få kontakt til de pårørende jo også tid fra sundhedspersonalet –
tid, som kunne være brugt bedre på den nære patientkontakt, og den
nære patientkontakt er der brug for.
Gruppen af varigt inhabile borgere er en stor og en uensartet
gruppe, som har det tilfælles, at de på grund af deres nedsatte psykiske funktionsevne ikke formår at forholde sig fornuftsmæssigt til
foreslåede behandlinger. Det er en særlig sårbar gruppe patienter,
vi har med at gøre, som har brug for en styrket omsorg i deres
møde med sundhedsvæsenet. Samtidig er det vigtigt, at patienternes
integritet og selvbestemmelsesret ikke begrænses i højere grad end
strengt nødvendigt, og det er derfor afgørende, at patienten inddrages
i behandlingen i det omfang, patienten forstår situationen, og at
tilkendegivelser fra patienten bliver tillagt betydning i det omfang,
de er relevante. Der er allerede et vigtigt princip i dag, og det vil
selvfølgelig også være gældende i tilfælde af, at der behandles på
baggrund af et generelt informeret samtykke.
Som det fremgår af lovforslaget og også af debatten her i Folketingssalen her til aften, skal det nærmere indhold af lovforslaget

59

udmøntes, og i en bekendtgørelse skal der bl.a. fastsættes det element, som mange har været inde på, nemlig hvilke behandlinger der
vil kunne gives et generelt informeret samtykke til og altså også
udstrækningen af et sådant samtykke. Jeg vil godt understrege, at
ministeriet vil inddrage en bred kreds af aktører med relevant viden,
inden en sådan bekendtgørelse bliver udstedt, og det er helt afgørende, at det bliver relevante og klart definerede behandlinger, som vil
kunne iværksættes på baggrund af et generelt informeret samtykke.
Samlet set har lovforslaget altså til hensigt at sikre behandling
til den varigt inhabile patient, når der er brug for behandling, ligesom det har til hensigt at frigive tid til sundhedspersonalets direkte
kontakt med patienterne. Og det er min vurdering, at vi med den
foreslåede ordning kan sikre dette uden at gå på kompromis med patienternes integritet og rettigheder. Derfor håber jeg, at lovforslaget
vil få en god udvalgsbehandling. Jeg svarer naturligvis på udvalgets
spørgsmål i behandlingen. Tak, formand.
Kl. 19:19

Tredje næstformand (Jens Rohde):
Tak siger vi til sundheds- og ældreministeren.
Der er ikke flere, der har bedt om ordet, og dermed er forhandlingen sluttet.
Jeg foreslår, at lovforslaget henvises til Sundheds- og Ældreudvalget. Hvis ingen gør indsigelse mod dette, betragter jeg dette som
vedtaget.
Det er vedtaget.

Kl. 19:19

Meddelelser fra formanden
Tredje næstformand (Jens Rohde):
Der er ikke mere at foretage i dette møde.
Folketingets næste møde afholdes i morgen, onsdag den 18. november, kl. 13.00.
Jeg henviser til den dagsorden, der fremgår af Folketingets hjemmeside.
Mødet er hævet. (Kl. 19:19).

